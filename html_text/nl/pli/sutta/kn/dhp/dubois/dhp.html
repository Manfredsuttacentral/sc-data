<!DOCTYPE html>
<html>
<head>
<meta charset='UTF-8'>
<meta name='author' content='Guy Eugène Dubois'>
<title></title>
</head>
<body>
<article id='dhp' lang='nl'>
<header>
<ul>
<li class='division' lang='pli' translate='no'>Khuddakanikāya</li>
</ul>
<h1>Dhammapada</h1>
</header>
<h2>Dichotomieën</h2>
<blockquote class='gatha'>
<p><a class='sc' id='1' data-uid='dhp1'></a>Alles wat we ervaren, wordt voorafgegaan door het denken;<br>
[Alles wat we ervaren] heeft denken als hun leider.<br>
Alles ontstaat uit gedachten.<br>
Wie spreekt of handelt met onzuivere gedachten,<br>
Zal achtervolgd worden door lijden,<br>
Zoals het karrenwiel de hoef van het lastdier volgt.</p>
<p><a class='sc' id='2' data-uid='dhp2'></a>Alles wat we ervaren, wordt voorafgegaan door het denken;<br>
[Alles wat we ervaren] heeft denken als hun leider.<br>
Alles ontstaat uit gedachten.<br>
Wie spreekt of handelt met zuivere gedachten,<br>
Zal gevolgd worden door geluk,<br>
Zoals de schaduw iemand nooit verlaat.</p>
<p><a class='sc' id='3' data-uid='dhp3'></a>“Hij beledigde mij ! Hij sloeg me !<br>
Hij overwon me en beroofde me !”<br>
Haat komt niet tot bedaren<br>
In wie zo verbitterd is.</p>
<p><a class='sc' id='4' data-uid='dhp4'></a>“Hij beledigde mij ! Hij sloeg me !<br>
Hij overwon me en beroofde me !”<br>
Haat komt tot bedaren<br>
In wie niet verbitterd is.</p>
<p><a class='sc' id='5' data-uid='dhp5'></a>Haat wordt in deze wereld nooit<br>
Door haat gestild:<br>
Énkel liefde stilt haat.<br>
Dit is de natuurwet.</p>
<p><a class='sc' id='6' data-uid='dhp6'></a>Er zijn mensen die niet ten volle beseffen<br>
Dat wij allen moeten sterven.<br>
Zij die dit wél ten volle beseffen,<br>
Leggen hun ruzies bij.</p>
<p><a class='sc' id='7' data-uid='dhp7'></a>Wie zich focust op aangename [zintuiglijke] dingen,<br>
Zijn zintuigen niet in bedwang houdt;<br>
Overdadig eet,<br>
Vadsig is,<br>
En geen energie bezit,<br>
Zal door Mara overweldigd worden,<br>
Net zoals de wind een zwakke boom velt.</p>
<p><a class='sc' id='8' data-uid='dhp8'></a>Wie zich niet focust op aangename [zintuiglijke] dingen,<br>
Zijn zintuigen volledig in bedwang houdt;<br>
Gematigd eet,<br>
Vol vertrouwen is,<br>
En vol van energie,<br>
Zal niet door Mara overweldigd worden,<br>
Net zomin als de wind een rotsachtig gebergte klein krijgt.</p>
<p><a class='sc' id='9' data-uid='dhp9'></a>Wie niet vrij is van bezoedelingen,<br>
Ongetemd is<br>
En de waarheid niet kent,<br>
Maar toch het oranje gewaad [van monniken] draagt;<br>
Is dit gewaad onwaardig.</p>
<p><a class='sc' id='10' data-uid='dhp10'></a>Wie vrij is van bezoedelingen,<br>
Gevestigd in moreel gedrag;<br>
Beheerst en waarheidsgetrouw;<br>
Is het monnikengewaad waardig.</p>
<p><a class='sc' id='11' data-uid='dhp11'></a>Wie het onbelangrijke als essentieel beschouwt,<br>
En het essentiële als onbelangrijk,<br>
Zal nooit de essentie ontdekken:<br>
Zijn intentie is fout.</p>
<p><a class='sc' id='12' data-uid='dhp12'></a>Wie het essentiële als de essentie beschouwt,<br>
En het onbelangrijke als onbelangrijk,<br>
Zal de essentie aanschouwen:<br>
Zijn intentie is juist.</p>
<p><a class='sc' id='13' data-uid='dhp13'></a>Zoals de regen binnensijpelt<br>
In een huis met een slecht gelegd dak,<br>
Zo sijpelt zintuiglijk verlangen binnen in<br>
Een niet-ontwikkelde geest.</p>
<p><a class='sc' id='14' data-uid='dhp14'></a>Zoals de regen niet binnensijpelt<br>
In een huis met een goed gelegd dak,<br>
Zo sijpelt zintuiglijk verlangen niet binnen in<br>
Een goed ontwikkelde geest.</p>
<p><a class='sc' id='15' data-uid='dhp15'></a>Verdriet hier; verdriet na de dood:<br>
De boosdoener treurt op beide plaatsen.<br>
Hij is vol verdriet en vol ergernis,<br>
Wanneer hij zijn eigen onheilzame handelingen beschouwt.</p>
<p><a class='sc' id='16' data-uid='dhp16'></a>Vreugde hier; vreugde na de dood:<br>
De weldoener is op beide plaatsen blij.<br>
Hij is vol vreugde en gelukkig,<br>
Wanneer hij zijn eigen heilzame handelingen beschouwt.</p>
<p><a class='sc' id='17' data-uid='dhp17'></a>Gekweld hier; gekweld na de dood.<br>
De boosdoener wordt gekweld op beide plaatsen:<br>
Hij wordt gekweld door de gedachte<br>
'Ik heb verkeerd gehandeld !'<br>
Nadien wordt hij gekweld<br>
Door een slechte wedergeboorte.</p>
<p><a class='sc' id='18' data-uid='dhp18'></a>Vreugde hier; vreugde na de dood,<br>
De weldoener is vreugdevol op beide plaatsen:<br>
Hij verheugt zich door de gedachte<br>
'Ik heb goed gehandeld !'<br>
Nadien verheugt hij zich<br>
In een goede wedergeboorte.</p>
<p><a class='sc' id='19' data-uid='dhp19'></a>Wie veel heilige teksten reciteert<br>
Maar er niet naar handelt<br>
—Zulk beneveld man—<br>
Is als een herder die andermans vee telt:<br>
Hij zal niet genieten van de vruchten van het<br>
Contemplatieve leven.</p>
<p><a class='sc' id='20' data-uid='dhp20'></a>Wie slechts zelden heilige teksten reciteert,<br>
Maar overeenkomstig de Dhamma handelt—<br>
Zulke yogi laat zintuiglijk verlangen, haat en illusie achter zich.<br>
Met helder begrip.<br>
Met een ontwikkelde geest.<br>
Zich aan niets hechtend—niet in deze wereld, noch in de andere,<br>
Zal hij genieten van de vruchten van het<br>
Contemplatieve leven.</p>
</blockquote>
<h2>Waakzaamheid</h2>
<blockquote class='gatha'>
<p><a class='sc' id='21' data-uid='dhp21'></a>Waakzaamheid is het pad naar het Doodloze;<br>
Achteloosheid is het pad naar de dood.<br>
De waakzamen sterven niet;<br>
De achtelozen—hoewel ze leven—zijn als doden.</p>
<p><a class='sc' id='22' data-uid='dhp22'></a>De Wijzen die waakzaamheid<br>
Ondubbelzinnig van achteloosheid onderscheiden,<br>
Verheugen zich in [hun] waakzaamheid.<br>
Zij verblijden zich in de omgeving van de Edelen.</p>
<p><a class='sc' id='23' data-uid='dhp23'></a>Door constant,<br>
Niet aflatend,<br>
Energiek,<br>
Te mediteren,<br>
Bereiken die Wijzen nibbana—<br>
De onovertroffen bevrijding<br>
Uit alles wat hen gevangen houdt.</p>
<p><a class='sc' id='24' data-uid='dhp24'></a>Wie onvermoeibaar streeft<br>
En waakzaam is,<br>
Wie zuiver en zorgvuldig handelt,<br>
Wie zichzelf beheerst en overeenkomstig de Dhamma leeft:<br>
Van zulke man groeit overal de faam.</p>
<p><a class='sc' id='25' data-uid='dhp25'></a>Door ijver en waakzaamheid,<br>
Zelfbeheersing,<br>
En onthouding,<br>
Wordt de Wijze een eiland,<br>
Dat geen enkele tsunami<br>
Kan overspoelen.</p>
<p><a class='sc' id='26' data-uid='dhp26'></a>Dwaze, domme mensen<br>
Leveren zich over aan achteloosheid.<br>
De Wijze beschermt waakzaamheid<br>
Als zijn hoogste goed.</p>
<p><a class='sc' id='27' data-uid='dhp27'></a>Geef niet toe aan achteloosheid.<br>
Identificeer je niet met zintuiglijk genot.<br>
Voorwaar:<br>
Een waakzame yogi<br>
[Gevestigd in meditatie]<br>
Verwerft geluk in overvloed.</p>
<p><a class='sc' id='28' data-uid='dhp28'></a>Wanneer de Wijze achteloosheid<br>
Door waakzaamheid verdrijft,<br>
En zo de vesting van wijsheid beklimt,<br>
Observeert hij laconiek de ellende van de mensheid.<br>
Vanuit de hoogte kijkt de Wijze neer<br>
Op de dwazen die zich in het dal bevinden.</p>
<p><a class='sc' id='29' data-uid='dhp29'></a>Waakzaam tussen de achtelozen,<br>
Wakker tussen de slapenden,<br>
Snelt de Wijze vooruit zoals een gezwind paard<br>
Een loom exemplaar achter zich laat.</p>
<p><a class='sc' id='30' data-uid='dhp30'></a>Door waakzaamheid verwierf Indra<br>
De heerschappij over de goden.<br>
Waakzaamheid wordt [door de goden] steeds geprezen;<br>
Achteloosheid altijd afgekeurd.</p>
<p><a class='sc' id='31' data-uid='dhp31'></a>De monnik, die zich toegewijd heeft aan waakzaamheid<br>
En die het gevaar van achteloosheid ziet en vreest,<br>
Snelt voort als een vuur<br>
En verteert zowel de grote als de kleine ketens.</p>
<p><a class='sc' id='32' data-uid='dhp32'></a>De monnik, die zich toegewijd heeft aan waakzaamheid<br>
En die het gevaar van achteloosheid ziet en vreest,<br>
Kan niet terugvallen tot een lagere staat—<br>
[Op deze manier] is hij nibbana nabij.</p>
</blockquote>
<h2>De geest</h2>
<blockquote class='gatha'>
<p><a class='sc' id='33' data-uid='dhp33'></a>De onrustige, wispelturige geest<br>
Valt moeilijk te bewaken en in toom te houden.<br>
De Wijze maakt hem recht,<br>
Zoals een pijlenmaker een pijl recht maakt.</p>
<p><a class='sc' id='34' data-uid='dhp34'></a>Zoals een vis, uit het water gehaald,<br>
En op het droge geworpen:<br>
Zo ook spartelt de geest,<br>
Wanneer hij aan Mara’s rijk wil verzaken.</p>
<p><a class='sc' id='35' data-uid='dhp35'></a>Het is goed om de geest te temmen,<br>
Die moeilijk te bemeesteren valt,<br>
Snel is,<br>
En naar het vervullen van al zijn verlangens neigt:<br>
Een getemde geest brengt geluk.</p>
<p><a class='sc' id='36' data-uid='dhp36'></a>De geest is heel subtiel<br>
En valt moeilijk volledig te begrijpen.<br>
Hij neigt naar het vervullen van al zijn verlangens.<br>
De Wijze zal zijn geest beschermen:<br>
Een beschermde geest brengt geluk.</p>
<p><a class='sc' id='37' data-uid='dhp37'></a>Diegenen die de geest compleet beteugelen,<br>
—Een geest die dwaalt en op zichzelf bestaat,<br>
Vormloos is,<br>
En verdoken zit als in een grot—<br>
Bevrijden zich van de ketens van Mara.</p>
<p><a class='sc' id='38' data-uid='dhp38'></a>Iemand met een onstandvastige geest,<br>
Die de ware Dhamma niet verstaat.<br>
Die niet in kalmte gevestigd is,<br>
Kan nooit in wijsheid groeien.</p>
<p><a class='sc' id='39' data-uid='dhp39'></a>Wiens geest vrij is van hartstocht,<br>
Wiens geest niet verward is,<br>
Wie het idee van 'goed' en 'kwaad' achter zich heeft gelaten,<br>
En waakzaam is,<br>
Hoeft geen angst te hebben.</p>
<p><a class='sc' id='40' data-uid='dhp40'></a>Wanneer je dit lichaam bekijkt<br>
Als een [breekbare] kruik [van klei],<br>
En deze geest als een stad,<br>
Bevecht Mara dan met het zwaard van wijsheid.<br>
En bescherm wat je veroverd hebt,<br>
Zonder je er aan te hechten<br>
(Zoals het hoort te zijn).</p>
<p><a class='sc' id='41' data-uid='dhp41'></a>Helaas !<br>
Dit lichaam zal spoedig neerliggen op de aarde,<br>
Weggeworpen,<br>
Zonder bewustzijn,<br>
Als een waardeloze boomtak.</p>
<p><a class='sc' id='42' data-uid='dhp42'></a>Wat een vijand aan een vijand kan aandoen,<br>
Of een hater aan een hater:<br>
Een slecht gerichte geest,<br>
Kan bij iemand méér schade veroorzaken.</p>
<p><a class='sc' id='43' data-uid='dhp43'></a>Wat noch een moeder, noch een vader kan realiseren,<br>
Evenmin als andere verwanten,<br>
Een goed gerichte geest<br>
Kan het veel beter (realiseren).</p>
</blockquote>
<h2>Bloemen</h2>
<blockquote class='gatha'>
<p><a class='sc' id='44' data-uid='dhp44'></a>Wie zal de aarde, dit Yama-rijk,<br>
En dit godenrijk overwinnen ?<br>
Wie zal een goed onderwezen Dhamma-pad uitkiezen ?<br>
—Zoals een ervaren [florist] een bloem selecteert<br>
[Voor het maken van een guirlande].</p>
<p><a class='sc' id='45' data-uid='dhp45'></a>Een discipel [van de Boeddha] zal de aarde,<br>
—Dit Yama-rijk en dit godenrijk—overwinnen.<br>
Een discipel zal dit goed onderwezen Dhamma-pad uitkiezen.<br>
—Zoals een ervaren [florist] een bloem selecteert<br>
[Voor het maken van een guirlande].</p>
<p><a class='sc' id='46' data-uid='dhp46'></a>Wie dit lichaam als een zeepbel ziet,<br>
Wie dit lichaam als een luchtspiegeling in zich heeft gerealiseerd,<br>
Wie de met bloemen omkranste pijlpunten<br>
Van Mara heeft afgesneden,<br>
Maakt zichzelf onzichtbaar<br>
Voor de Heerser over de Dood.</p>
<p><a class='sc' id='47' data-uid='dhp47'></a>De man die énkel bloemen plukt,<br>
Met een geest vol van verlangen,<br>
Wordt door de dood meegesleurd,<br>
Zoals een ingeslapen dorp door een tsunami.</p>
<p><a class='sc' id='48' data-uid='dhp48'></a>De man die énkel bloemen plukt<br>
Met een geest vol van verlangen,<br>
Onverzadigbaar in zijn zintuiglijke begeerte,<br>
Wordt door Mara overweldigd.</p>
<p><a class='sc' id='49' data-uid='dhp49'></a>Zoals een honingbij een bloem verlaat,<br>
Nadat ze de nectar tot zich genomen heeft,<br>
—Zonder kleur noch geur te kwetsen—<br>
Op eenzelfde manier wandelt een Wijze<br>
Door een dorp.</p>
<p><a class='sc' id='50' data-uid='dhp50'></a>Kijk niet naar slechte daden van anderen—<br>
Naar wat de anderen hebben gedaan of niet gedaan.<br>
Maar kijk vooral<br>
Naar wat men zelf gedaan heeft en niet gedaan.</p>
<p><a class='sc' id='51' data-uid='dhp51'></a>Zoals een mooie bloem,<br>
Die kleurig maar niet geurig is,<br>
Zijn mooie woorden vruchteloos,<br>
Indien men er niet naar handelt.</p>
<p><a class='sc' id='52' data-uid='dhp52'></a>Zoals een mooie bloem,<br>
Die kleurig maar ook geurig is,<br>
Zijn mooie woorden slechts vruchtbaar,<br>
Indien men er naar handelt.</p>
<p><a class='sc' id='53' data-uid='dhp53'></a>Zoals men uit een hoop bloemen<br>
Veel boeketten kan maken,<br>
Zo kan, wie geboren is<br>
En daardoor onderworpen aan de dood,<br>
(Op dezelfde manier)<br>
Veel goede daden verrichten.</p>
<p><a class='sc' id='54' data-uid='dhp54'></a>❜ De geur van bloemen —sandelhout, tagara en jasmijn—<br>
Gaat niet in tegen de wind.<br>
De geur van rechtschapenheid gaat in tegen de wind:<br>
Een rechtschapen man verzadigt alle richtingen.</p>
<p><a class='sc' id='55' data-uid='dhp55'></a>Sandelhout of tagara,<br>
Lotus en zelfs jasmijn:<br>
Van al deze geuren<br>
Is de geur van deugdzaamheid<br>
De meest verheven.</p>
<p><a class='sc' id='56' data-uid='dhp56'></a>De geur van tagara en van sandelhout<br>
Is slechts zwak (te ruiken),<br>
Terwijl de geur van de deugdzamen<br>
Zelfs de hoogste goden omcirkelt.</p>
<p><a class='sc' id='57' data-uid='dhp57'></a>Zij die begiftigd zijn met deugdzaamheid,<br>
Een waakzaam leven leiden,<br>
Bevrijd zijn door helder begrip—<br>
Mara is hun spoor bijster.</p>
<p><a class='sc' id='58' data-uid='dhp58'></a>Zoals op een hoop achtergelaten vuilnis,<br>
Langs de kant van een drukke weg,<br>
Een lotus kan ontstaan—<br>
Geurig en mooi…</p>
<p><a class='sc' id='59' data-uid='dhp59'></a>…Zo ook schittert<br>
De discipel van de Volledig Ontwaakte,<br>
Met wijsheid<br>
Tussen het uitschot—<br>
Tussen onwetende wereldlingen.</p>
</blockquote>
<h2>De dwazen</h2>
<blockquote class='gatha'>
<p><a class='sc' id='60' data-uid='dhp60'></a>Lang duurt de nacht voor wie slapeloos is.<br>
Lang is een mijl voor wie vermoeid is.<br>
Lang duurt saṃsara voor de dwazen,<br>
Die de ware Dhamma niet kennen.</p>
<p><a class='sc' id='61' data-uid='dhp61'></a>Wie op reis geen metgezel tegenkomt,<br>
Die beter is dan hemzelf,<br>
Of zijn gelijke is,<br>
Moet resoluut alléén verder gaan:<br>
Neem geen dwaas tot metgezel.</p>
<p><a class='sc' id='62' data-uid='dhp62'></a>De dwaas ergert zich:<br>
’Ik heb zonen. Ik heb geld.’<br>
Maar hij bezit niet eens zichzelf.<br>
Waar komen dan zijn zonen vandaan ?<br>
Waar komt dan zijn geld vandaan ?</p>
<p><a class='sc' id='63' data-uid='dhp63'></a>Een dwaas die zichzelf als een dwaas beschouwt,<br>
Is hierdoor een wijs man.<br>
Een dwaas die zichzelf als een Wijze beschouwt,<br>
Kan hierdoor als dwaas bestempeld worden.</p>
<p><a class='sc' id='64' data-uid='dhp64'></a>Zelfs indien een dwaas zich zijn hele leven<br>
Met een Wijze associeert,<br>
Realiseert hij de Dhamma niet.<br>
Zomin als een lepel de smaak van soep kent.</p>
<p><a class='sc' id='65' data-uid='dhp65'></a>Zelfs indien een intelligent man,<br>
Slechts voor korte tijd in de nabijheid van een Wijze verblijft,<br>
Realiseert hij de Dhamma.<br>
Zoals de tong de smaak van soep kent.</p>
<p><a class='sc' id='66' data-uid='dhp66'></a>Dwazen handelen<br>
Alsof ze hun eigen vijand zijn:<br>
Zij begaan onheilzame daden,<br>
Waarvan de vruchten bitter smaken.</p>
<p><a class='sc' id='67' data-uid='dhp67'></a>Een daad waar men spijt van krijgt,<br>
—Waarvan een betraand gezicht<br>
En huilen het gevolg zijn—<br>
Is geen goede daad.</p>
<p><a class='sc' id='68' data-uid='dhp68'></a>❜ Een daad waar men geen spijt van krijgt,<br>
—Waarvan blijdschap<br>
En vreugde het gevolg zijn—<br>
Is een goede daad.</p>
<p><a class='sc' id='69' data-uid='dhp69'></a>Zolang de slechte daad [nog] geen gevolg heeft,<br>
Denkt de dwaas dat het honing is.<br>
Maar wanneer de daad tot rijping komt,<br>
Is lijden zijn deel.</p>
<p><a class='sc' id='70' data-uid='dhp70'></a>Zelfs al verhongert een dwaas zich maand na maand,<br>
Door zich te voeden met behulp van<br>
Het puntje van een grasspriet.<br>
Hij is nog geen fractie waard,<br>
Van degenen die de Dhamma volledig begrepen hebben.</p>
<p><a class='sc' id='71' data-uid='dhp71'></a>Een slechte daad komt niet meteen tot rijping,<br>
Zoals melk ook niet meteen stremt.<br>
Maar die daad volgt de dwaas en brandt in hem,<br>
Zoals een vuur smeult onder de asse.</p>
<p><a class='sc' id='72' data-uid='dhp72'></a>Hetgeen de dwaas aan kennis vergaart,<br>
Draagt énkel bij tot zijn ongeluk.<br>
Het hypothekeert zijn toekomst,<br>
En vernietigt zijn verstand.</p>
<p><a class='sc' id='73' data-uid='dhp73'></a>(De dwaas) wenst zichzelf:<br>
Ontzag dat hij niet verdient;<br>
Voorrang boven andere monniken;<br>
Gezag over kloosters<br>
En huldebetoon door lekenvolgelingen.</p>
<p><a class='sc' id='74' data-uid='dhp74'></a>'Laat de leken en de monniken in de waan,<br>
Dat ik dit alléén gedaan heb.<br>
En laat mij bepalen wat<br>
Gedaan moet worden, en wat niet !’<br>
Zó is de ambitie van de dwaas;<br>
Wiens verlangens en trots aangroeien.</p>
<p><a class='sc' id='75' data-uid='dhp75'></a>Het ene pad leidt naar gewin,<br>
Het andere voert naar nibbana.<br>
Laat een monnik, een leerling van Boeddha,<br>
Zich hiervan helder bewust zijn.<br>
Laat hem zich niet wentelen in huldebetoon.<br>
Laat hem [in plaats daarvan],<br>
Afzondering beoefenen.</p>
</blockquote>
<h2>De wijzen</h2>
<blockquote class='gatha'>
<p><a class='sc' id='76' data-uid='dhp76'></a>Wanneer iemand een wijs man ontmoet,<br>
Die als een schattendelver naar zijn fouten speurt<br>
En er zijn afkeuring over uitspreekt,<br>
Dan moet hij zich met zulke Wijze associëren.<br>
Wie dit doet, wordt daar beter van, niet slechter.</p>
<p><a class='sc' id='77' data-uid='dhp77'></a>Laat zulke Wijze je vermanen, je instrueren,<br>
En je weghouden van slecht gedrag.<br>
Zulke Muni is geliefd onder de waakzamen,<br>
Ongeliefd bij de achtelozen.</p>
<p><a class='sc' id='78' data-uid='dhp78'></a>Ga niet om met slechte vrienden.<br>
Verkeer niet tussen mensen van laag allooi.<br>
Ga om met deugdzame vrienden.<br>
Associeer je énkel met edele mensen.</p>
<p><a class='sc' id='79' data-uid='dhp79'></a>Wie zich verzadigt met de Dhamma slaapt gelukkig,<br>
Met een pure, heldere geest.<br>
De Wijze verheugt zich immer in de Dhamma,<br>
Die door de Edelen onthuld werd.</p>
<p><a class='sc' id='80' data-uid='dhp80'></a>Irrigatiekanalen voeren het water af,<br>
Pijlenmakers maken pijlen recht,<br>
Timmerlui verbuigen het hout,<br>
De Wijzen temmen zichzelf.</p>
<p><a class='sc' id='81' data-uid='dhp81'></a>Zoals een massieve rots<br>
Niet door de wind bewogen wordt,<br>
Zo ook blijven de Wijzen onberoerd<br>
Voor kritiek en voor eerbetoon.</p>
<p><a class='sc' id='82' data-uid='dhp82'></a>De Wijzen, die naar de Dhamma luisteren,<br>
Komen compleet tot rust—<br>
Net zoals een diep meer,<br>
Kalm en rustig is.</p>
<p><a class='sc' id='83' data-uid='dhp83'></a>De waakzamen streven niet naar zintuiglijk genot.<br>
Zij wauwelen niet [over hun verlangen naar zintuiglijk genot].<br>
Wanneer zij getroffen worden door geluk of pijn,<br>
Zijn zij noch uitbundig, noch neerslachtig.</p>
<p><a class='sc' id='84' data-uid='dhp84'></a>Noch voor zichzelf,<br>
Noch voor anderen,<br>
Verlangt hij naar een zoon, naar rijkdom, of naar een koninkrijk.<br>
Hij die deugdzaam is, wijs en rechtschapen,<br>
Verlangt niet naar persoonlijk succes dat onrechtmatig bekomen is.</p>
<p><a class='sc' id='85' data-uid='dhp85'></a>Slechts weinigen<br>
Bereiken de Andere Oever.<br>
De meesten schuifelen slechts<br>
Op en neer langs deze waterkant.</p>
<p><a class='sc' id='86' data-uid='dhp86'></a>Diegenen die volgens de Dhamma leven,<br>
Zullen de andere oever bereiken,<br>
Wanneer de Leer goed verkondigd werd.<br>
Aartsmoeilijk is het om voorbij het dodenrijk te gaan.</p>
<p><a class='sc' id='87' data-uid='dhp87'></a>Door het onheilzame compleet achter zich te laten,<br>
Ontwikkelt de Wijze het goede.<br>
Door het huis te verlaten en de thuisloosheid in te trekken,<br>
Vindt hij geluk in afzondering,<br>
Waar geen plaats is voor zintuiglijk genot.</p>
<p><a class='sc' id='88' data-uid='dhp88'></a>Daar zal hij zijn geluk [moeten] zoeken,<br>
Nadat hij alle zintuiglijke verlangens opgegeven heeft,<br>
Evenals alle bezittingen.<br>
De Wijze zal zich zélf zuiveren<br>
Van alle bezoedelingen van de geest.</p>
<p><a class='sc' id='89' data-uid='dhp89'></a>Diegenen die de Factoren van Verlichting<br>
In hun geest volledig ontwikkeld hebben;<br>
Die vreugde scheppen in het loslaten van verlangen;<br>
Die zonder hechting leven;<br>
Die zich verheugen in de vernietiging van de kankers;<br>
Die stralen van uitbundig licht;<br>
Hebben in deze wereld nibbana bereikt.</p>
</blockquote>
<h2>De arahant</h2>
<blockquote class='gatha'>
<p><a class='sc' id='90' data-uid='dhp90'></a>Wie de reis volbracht heeft,<br>
Wie zonder lijden is,<br>
Is in alle opzichten bevrijd.<br>
Voor wie alle ketens verbroken heeft,<br>
Bestaat de koorts van verlangen niet.</p>
<p><a class='sc' id='91' data-uid='dhp91'></a>Zij die waakzaam zijn vertrekken.<br>
Zij vinden in een huis geen vreugde.<br>
Zoals zwanen een poel achterlaten,<br>
Verlaten zij huis en haard.</p>
<p><a class='sc' id='92' data-uid='dhp92'></a>Zij die geen rijkdom vergaren;<br>
Die het tot zich nemen van voedsel goed begrepen hebben;<br>
Die de leegte en de ongeconditioneerde bevrijding ervaren hebben;<br>
Hun spoor is moeilijk te volgen<br>
—Zoals het spoor van vogels in de lucht.</p>
<p><a class='sc' id='93' data-uid='dhp93'></a>Wie de kankers compleet vernietigd heeft;<br>
Wie niet hunkert naar voedsel;<br>
Wie de leegte en ongeconditioneerde bevrijding ervaren heeft;<br>
Hun spoor is moeilijk te volgen<br>
—Zoals het spoor van vogels in de lucht.</p>
<p><a class='sc' id='94' data-uid='dhp94'></a>Bij wie de zintuigen getemperd zijn,<br>
—Zoals paarden getemd zijn door hun menner.<br>
Wie zijn trots compleet achter zich gelaten heeft<br>
En vrij is van kankers,<br>
Zo iemand wordt door de goden benijd.</p>
<p><a class='sc' id='95' data-uid='dhp95'></a>Wie aan niets gebonden is, zoals de aarde;<br>
Wie stabiel is, zoals Indra’s pilaar;<br>
En van goed zedelijk gedrag;<br>
Hij is als een meer, dat vrij is van modder.<br>
Voor zo iemand bestaat er geen samsara meer.</p>
<p><a class='sc' id='96' data-uid='dhp96'></a>Kalm is zijn geest.<br>
Kalm ook zijn woorden en daden.<br>
Bevrijd is hij door helder begrip<br>
En innerlijke vrede.</p>
<p><a class='sc' id='97' data-uid='dhp97'></a>Wie niet goedgelovig is;<br>
Wie het ongeconditioneerde begrijpt;<br>
Wie de ketens verbroken heeft;<br>
Wie elke gelegenheid [voor goed en kwaad] heeft afgesneden;<br>
En al zijn verlangens heeft uitgebraakt.<br>
Hij is werkelijk een uitzonderlijk edel mens.</p>
<p><a class='sc' id='98' data-uid='dhp98'></a>In een dorp;<br>
Of in een woud;<br>
In valleien;<br>
Of op heuvels:<br>
Waar de Arahants verblijven<br>
(Op die plaats) is het goed toeven.</p>
<p><a class='sc' id='99' data-uid='dhp99'></a>Verrukkelijk zijn de wouden,<br>
Waar het gewone volk geen vreugde vindt.<br>
Zij die zonder passie zijn vinden daar vreugde:<br>
Zij zoeken niet naar zintuiglijk genot.</p>
</blockquote>
<h2>Duizenden</h2>
<blockquote class='gatha'>
<p><a class='sc' id='100' data-uid='dhp100'></a>Beter dan duizend uiteenzettingen zonder betekenis,<br>
Is één betekenisvol woord,<br>
Waarvan men—na het gehoord te hebben—<br>
Tot rust komt.</p>
<p><a class='sc' id='101' data-uid='dhp101'></a>Beter dan duizend verzen zonder betekenis,<br>
Is één betekenisvol vers,<br>
Waarvan men<br>
—Na het gehoord te hebben—<br>
Tot rust komt.</p>
<p><a class='sc' id='102' data-uid='dhp102'></a>Beter dan honderd verzen zonder betekenis<br>
Te reciteren<br>
Is het horen van één enkel woord van de Dhamma,<br>
Waardoor men<br>
—Na het gehoord te hebben—<br>
Tot rust komt.</p>
<p><a class='sc' id='103' data-uid='dhp103'></a>Beter dan het overwinnen in de strijd<br>
Van duizend keer duizend man,<br>
Is hij die zichzelf overwint.<br>
Hij is de werkelijke overwinnaar van de strijd.</p>
<p><a class='sc' id='104' data-uid='dhp104'></a>Beter is het inderdaad jezelf te overwinnen<br>
Dan andere mensen te verslaan.<br>
Wie zichzelf getemd heeft,<br>
Heeft zichzelf steeds volledig in bedwang.</p>
<p><a class='sc' id='105' data-uid='dhp105'></a>Noch de goden,<br>
Noch de hemelse minnestrelen,<br>
Noch Mara vergezeld van Brahma,<br>
Kunnen de [zelf]overwinning<br>
Van een persoon [die zichzelf getemd heeft] teniet doen.</p>
<p><a class='sc' id='106' data-uid='dhp106'></a>Iemand kan,<br>
Maand na maand,<br>
Gedurende honderd jaar,<br>
Duizend offers brengen.<br>
Als iemand echter slechts één moment,<br>
Respect betuigt aan een persoon,<br>
Die zichzelf gerealiseerd heeft,<br>
Dan is zulk respect beter,<br>
Dan een eeuw lang offers te brengen.</p>
<p><a class='sc' id='107' data-uid='dhp107'></a>Iemand kan een eeuw lang,<br>
Een offervuur vereren in het woud.<br>
Als iemand echter slechts één moment,<br>
Respect betuigt aan een persoon,<br>
Die zichzelf gerealiseerd heeft,<br>
Dan is zulk respect beter<br>
Dan een eeuw lang offers te brengen.</p>
<p><a class='sc' id='108' data-uid='dhp108'></a>Wat voor offergaven of eerbetoon<br>
Iemand in de wereld,<br>
—Met het oog op het verwerven van verdienste—<br>
In één jaar zou doen,<br>
Dat alles is niet eens één kwart waard<br>
In vergelijking tot het betonen van respect,<br>
Aan hen die zich heilzaam gedragen.</p>
<p><a class='sc' id='109' data-uid='dhp109'></a>Bij wie respect toont voor wie een heilzaam karakter bezit,<br>
Bij wie immer zulke edele mensen vereert,<br>
Nemen vier kwaliteiten toe:<br>
Levensduur, schoonheid, geluk en kracht.</p>
<p><a class='sc' id='110' data-uid='dhp110'></a>Iemand kan honderd jaar leven<br>
—Immoreel en met een ongeconcentreerde geest.<br>
Beter is één enkele levensdag van iemand,<br>
Die deugdzaam is en mediteert.</p>
<p><a class='sc' id='111' data-uid='dhp111'></a>Iemand kan honderd jaar leven,<br>
—Zonder wijsheid en met een ongeconcentreerde geest.<br>
Beter is één enkele levensdag van iemand,<br>
Die wijs is en mediteert.</p>
<p><a class='sc' id='112' data-uid='dhp112'></a>Iemand kan honderd jaar leven,<br>
—Lui en met weinig energie.<br>
Beter is één enkele levensdag van iemand,<br>
Die zich vastberaden en energiek inspant.</p>
<p><a class='sc' id='113' data-uid='dhp113'></a>Iemand kan honderd jaar leven,<br>
—Zonder het ontstaan en het vergaan van de dingen te zien.<br>
Beter is één enkele levensdag van iemand,<br>
Die het ontstaan en vergaan van de dingen ziet.</p>
<p><a class='sc' id='114' data-uid='dhp114'></a>Iemand kan honderd jaar leven,<br>
—Zonder het Doodloze te zien.<br>
Beter is één enkele levensdag van iemand,<br>
Die het Doodloze ziet.</p>
<p><a class='sc' id='115' data-uid='dhp115'></a>Iemand kan honderd jaar leven,<br>
—Zonder de Dhamma te zien.<br>
Beter is één enkele levensdag van iemand,<br>
Die de Dhamma ziet.</p>
</blockquote>
<h2>Het kwaad</h2>
<blockquote class='gatha'>
<p><a class='sc' id='116' data-uid='dhp116'></a>Haast je om het goede te doen.<br>
Wend je geest af van het kwade.<br>
De geest van wie slentert om het goede te doen<br>
Vermeit zich in het kwade.</p>
<p><a class='sc' id='117' data-uid='dhp117'></a>Wanneer iemand iets kwaads gedaan heeft,<br>
Moet hij zich onthouden om dat steeds opnieuw te doen.<br>
Laat hem geen genoegen scheppen<br>
in een herhaling van het kwade.<br>
Accumulatie van het kwade veroorzaakt ellende.</p>
<p><a class='sc' id='118' data-uid='dhp118'></a>Wanneer iemand goed doet,<br>
Laat hem dat steeds opnieuw doen.<br>
Laat hem daar genoegen in scheppen.<br>
Accumulatie van het goede brengt geluk.</p>
<p><a class='sc' id='119' data-uid='dhp119'></a>Zolang zijn slechte daden niet tot rijping gekomen zijn,<br>
Beoordeelt de boosdoener ze als heilzaam.<br>
Wanneer het kwade tot rijping gekomen is,<br>
Ziet de boosdoener het [resultaat van het] kwade.</p>
<p><a class='sc' id='120' data-uid='dhp120'></a>Zolang zijn goede daden niet tot rijping gekomen zijn,<br>
Is het mogelijk dat de weldoener ze als onheilzaam beoordeelt.<br>
Wanneer het goede tot rijping gekomen is,<br>
Ziet de weldoener het [resultaat van het] goede.</p>
<p><a class='sc' id='121' data-uid='dhp121'></a>Onderschat het kwade niet,<br>
Overwegend:<br>
'Dit zal mij niet overkomen'.<br>
Druppel na druppel<br>
Wordt een waterkruik gevuld.<br>
Op dezelfde manier wordt een dwaas,<br>
Beetje bij beetje,<br>
Gevuld met het kwade.</p>
<p><a class='sc' id='122' data-uid='dhp122'></a>Onderschat het goede niet,<br>
Overwegend:<br>
'Dit zal mij niet overkomen'.<br>
Druppel na druppel<br>
Wordt een waterkruik gevuld.<br>
Op dezelfde manier wordt een Wijze,<br>
Beetje bij beetje,<br>
Gevuld met het goede.</p>
<p><a class='sc' id='123' data-uid='dhp123'></a>Zoals een koopman<br>
—Met een kleine karavaan en veel geld op zak—<br>
Een gevaarlijke weg vermijdt.<br>
Zoals wie van het leven houdt, vergif vermijdt,<br>
Zo dient men het kwade af te wenden.</p>
<p><a class='sc' id='124' data-uid='dhp124'></a>Wanneer een hand geen [open] wonde heeft,<br>
Kan men er vergif in dragen:<br>
Gif kan het lichaam niet indringen,<br>
Waar geen [open] wonde is.<br>
[Op dezelfde manier kunnen er geen kwade gevolgen zijn]<br>
Bij iemand die zich onthoudt van het kwade.</p>
<p><a class='sc' id='125' data-uid='dhp125'></a>Wie zich aan een deugdzaam man<br>
—Een zuiver, foutloos persoon —<br>
Vergrijpt,<br>
[Mag verwachten dat]<br>
Deze kwade daad zich tegen de dwaas zal keren.<br>
Zoals fijn stof<br>
Dat tegen de windrichting geworpen wordt.</p>
<p><a class='sc' id='126' data-uid='dhp126'></a>Sommigen worden in een baarmoeder [weder]geboren.<br>
Boosdoeners worden [weder]geboren in een hel.<br>
Weldoeners worden in een hemel [weder]geboren.<br>
Diegenen zonder bezoedeling zijn volkomen bevrijd.</p>
<p><a class='sc' id='127' data-uid='dhp127'></a>Niet in de lucht.<br>
Niet in het midden van de oceaan.<br>
Niet in een berggrot:<br>
Op de hele wereld is er geen plaats te vinden,<br>
Waar iemand vrij is van slechte daden.</p>
<p><a class='sc' id='128' data-uid='dhp128'></a>Niet in de lucht.<br>
Niet in het midden van de oceaan.<br>
Niet in een berggrot:<br>
Op de hele wereld is er geen plaats te vinden,<br>
Waar iemand aan de dood kan ontkomen.</p>
</blockquote>
<h2>Bestraffing</h2>
<blockquote class='gatha'>
<p><a class='sc' id='129' data-uid='dhp129'></a>Allen beven voor straf.<br>
Allen vrezen de Dood.<br>
Doe anderen niet aan wat je zelf niet wil:<br>
Doodt niet en zet anderen daartoe niet aan.</p>
<p><a class='sc' id='130' data-uid='dhp130'></a>Allen beven voor straf.<br>
Allen houden van het leven.<br>
Doe anderen niet aan wat je zelf niet wil:<br>
Doodt niet, en zet anderen daartoe niet aan.</p>
<p><a class='sc' id='131' data-uid='dhp131'></a>Wie zelf geluk zoekt,<br>
En andere levende wezens pijn doet,<br>
Die—net als hij—<br>
Naar geluk verlangen,<br>
Wordt later niet gelukkig.</p>
<p><a class='sc' id='132' data-uid='dhp132'></a>Wie zelf geluk zoekt,<br>
En andere levende wezens geen pijn doet,<br>
Die—net als hij—<br>
Naar geluk verlangen,<br>
Wordt later gelukkig.</p>
<p><a class='sc' id='133' data-uid='dhp133'></a>Spreek geen harde woorden:<br>
Want harde woorden lokken een wederwoord uit.<br>
Boosaardige woorden zijn pijnlijk,<br>
En kunnen door vergelding worden gevolgd.</p>
<p><a class='sc' id='134' data-uid='dhp134'></a>Wanneer je—zoals een gebroken gong—<br>
niet meer tot resonantie wordt gebracht,<br>
Dan heb je nibbana bereikt:<br>
Woede bestaat niet meer voor jou.</p>
<p><a class='sc' id='135' data-uid='dhp135'></a>Zoals een koeherder het vee<br>
—Met een stok—<br>
Naar de weide drijft,<br>
Zo ook drijven<br>
Ouderdom en dood<br>
Levende wezens verder.</p>
<p><a class='sc' id='136' data-uid='dhp136'></a>Een dwaas is zich niet bewust<br>
Van de slechte daden die hij begaat.<br>
De onwetende<br>
Wordt door zijn eigen daden gekweld,<br>
Alsof hij door vuur verschroeid wordt.</p>
<p><a class='sc' id='137' data-uid='dhp137'></a>Wie onschuldige mensen geweld aandoet,<br>
Mensen die geen aanstoot geven en geweldloos zijn,<br>
Zal snel verzeild raken in<br>
Eén van de volgende tien toestanden:</p>
<p><a class='sc' id='138' data-uid='dhp138'></a>Hij zal verschrikkelijke pijn ondergaan.<br>
Hij zal bestolen worden.<br>
Hij zal zijn lichaam verwonden.<br>
Hij krijgt een ernstige ziekte.<br>
Of hij wordt krankzinnig van geest.</p>
<p><a class='sc' id='139' data-uid='dhp139'></a>Of hij krijgt problemen met de gezaghebbers.<br>
Of hij wordt wreed en valselijk beschuldigd.<br>
Of hij raakt zijn verwanten kwijt.<br>
Of zijn rijkdom gaat verloren.</p>
<p><a class='sc' id='140' data-uid='dhp140'></a>Of nog méér: zijn huizen vallen<br>
Ten prooi aan een vuurzee.<br>
En bij de ontbinding van zijn lichaam,<br>
Wordt deze dwaze man<br>
Herboren in een hel.</p>
<p><a class='sc' id='141' data-uid='dhp141'></a>Niet door naakt rond te lopen.<br>
Niet door het haar niet te wassen.<br>
Niet door het lichaam vol te smeren met modder, stof of vuil.<br>
Niet door te vasten.<br>
Niet door te hurken.<br>
Niet door op de blote grond te slapen:<br>
Zulke dingen zuiveren een—door twijfel bevangen—sterveling niet.</p>
<p><a class='sc' id='142' data-uid='dhp142'></a>Ook als iemand mooie kleren draagt,<br>
Wanneer hij innerlijk vredig is,<br>
Een rustige, beheerste adept van het heilige leven:<br>
Wanneer hij zich onthoudt alle levende wezens te kwetsen,<br>
Dán is hij een Brahmaan, een asceet, een bhikkhu.</p>
<p><a class='sc' id='143' data-uid='dhp143'></a>Bestaat er iemand in deze wereld<br>
Die zich bescheiden bedwingt<br>
Wanneer hij berispt wordt ?<br>
Zoals een goed paard dat met de zweep krijgt ?</p>
<p><a class='sc' id='144' data-uid='dhp144'></a>Wees ijverig en angstig, zoals een goed paard<br>
Dat de zweep voelt.<br>
Door vertrouwen,<br>
Deugdzaamheid,<br>
En inzet.<br>
Door concentratie,<br>
Objectief onderzoek van de Dhamma,<br>
Door wijsheid en gedrag,<br>
Door aandacht,<br>
Zal je dit aanzienlijke lijden achter je laten !</p>
<p><a class='sc' id='145' data-uid='dhp145'></a>Kanaalbouwers voeren het water af,<br>
Pijlenmakers maken pijlen recht,<br>
Timmerlui verbuigen hout,<br>
De Deugdzamen temmen zichzelf.</p>
</blockquote>
<h2>Ouderdom</h2>
<blockquote class='gatha'>
<p><a class='sc' id='146' data-uid='dhp146'></a>Vanwaar dat lachen ? Vanwaar die blijdschap ?<br>
Wanneer [jullie beseffen dat] alles eeuwigdurend in brand staat ?<br>
Omhuld door duisternis [van onwetendheid],<br>
Verzuimen jullie om het licht [van wijsheid] te zoeken.</p>
<p><a class='sc' id='147' data-uid='dhp147'></a>Bekijk deze door de geest gecreëerde illusie:<br>
Een lichaam, samengesteld uit een hoop zweren,<br>
Een zieke [onwerkelijkheid]<br>
—Al heeft men er grootse plannen mee—<br>
Waar niets van blijvende aard of van standvastigheid te vinden is.</p>
<p><a class='sc' id='148' data-uid='dhp148'></a>Helemaal afgetakeld is dit lichaam:<br>
Een broze broedplaats van ziekten.<br>
Dit bedorven lichaam valt uit elkaar:<br>
Het leven eindigt zeker met de dood.</p>
<p><a class='sc' id='149' data-uid='dhp149'></a>Waar is de vreugde wanneer men dit ziet:<br>
Deze duifgrijze botten,<br>
Weggeworpen,<br>
Als pompoenen in de herfst.</p>
<p><a class='sc' id='150' data-uid='dhp150'></a>Als een stad gemaakt uit botten,<br>
Bepleisterd met vlees en bloed.<br>
Ouderdom,<br>
Dood,<br>
Hoogmoed<br>
En hypocrisie<br>
Zijn erin opgeslagen.</p>
<p><a class='sc' id='151' data-uid='dhp151'></a>Zelfs de meest gracieuze koninklijke koetsen verslijten.<br>
Hetzelfde geldt voor dit lichaam.<br>
Maar de Dhamma van de deugdzamen veroudert niet.<br>
De deugdzamen onderwijzen de Dhamma aan edele mensen.</p>
<p><a class='sc' id='152' data-uid='dhp152'></a>Een onwetend persoon<br>
Wordt oud zoals een os:<br>
Hij groeit in omvang,<br>
Maar niet in wijsheid.</p>
<p><a class='sc' id='153' data-uid='dhp153'></a>Vele geboorten heb ik samsara doorlopen,<br>
Op zoek naar de bouwer van dit huis,<br>
Maar vergeefs heb ik gezocht.<br>
Pijnlijk is het om steeds weer geboren te worden.</p>
<p><a class='sc' id='154' data-uid='dhp154'></a>Maar nu heb ik je gezien, Huizenbouwer !<br>
Je zal niet nogmaals dit huis voor me bouwen:<br>
Al je spanten zijn gebroken,<br>
En je nokbalk is versplinterd.<br>
Mijn geest heeft het Ongeconditioneerde bereikt,<br>
Begeerte is tot stilstand gekomen.</p>
<p><a class='sc' id='155' data-uid='dhp155'></a>Zij die het heilige leven niet hebben geleefd,<br>
En in hun jeugd geen [spirituele] rijkdom hebben vergaard:<br>
Zij dagdromen zoals een oude reiger,<br>
Langs een leeggeviste vijver.</p>
<p><a class='sc' id='156' data-uid='dhp156'></a>Zij die het heilige leven niet hebben geleefd,<br>
En in hun jeugd geen [spirituele] rijkdom hebben vergaard:<br>
Zij liggen daar als een versleten [weggeworpen] pijl en boog,<br>
Jammerend [en verlangend] naar het verleden.</p>
</blockquote>
<h2>Het zelf</h2>
<blockquote class='gatha'>
<p><a class='sc' id='157' data-uid='dhp157'></a>Wie zichzelf op prijs stelt moet beseffen,<br>
[dat hij] Goed op zichzelf dient te passen.<br>
De Wijze moet waakzaam zijn<br>
Tijdens elk van de drie waken van de nacht.</p>
<p><a class='sc' id='158' data-uid='dhp158'></a>Vooreerst moet men ervoor zorgen<br>
Zélf juist te handelen.<br>
Nadien kan men anderen instrueren:<br>
De Wijze mag geen enkele blaam treffen.</p>
<p><a class='sc' id='159' data-uid='dhp159'></a>Iemand zou zélf moeten handelen<br>
Zoals hij anderen instrueert te doen:<br>
Slechts wie getemd is kan anderen temmen.<br>
Jezelf beheersen is uiterst moeilijk.</p>
<p><a class='sc' id='160' data-uid='dhp160'></a>Iedereen is tenslotte zijn eigen beschermer.<br>
Welke andere beschermer zou er immers zijn ?<br>
Wie zichzelf goed beheerst,<br>
Verwerft [op deze manier]<br>
De beschermer die zo moeilijk te vinden is.</p>
<p><a class='sc' id='161' data-uid='dhp161'></a>Kwaad wordt enkel door hemzelf gedaan.<br>
Spruit voort uit hemzelf.<br>
Wordt door hemzelf veroorzaakt.<br>
Het kwaad verbrijzelt de onwetende,<br>
Zoals een diamant een edelsteen verbrijzelt.</p>
<p><a class='sc' id='162' data-uid='dhp162'></a>Wie zichzelf door slecht gedrag heeft laten overwoekeren,<br>
Doet zichzelf aan wat zijn vijand hem toewenst.<br>
Zoals de Maluva-klimop<br>
Een Sal-boom overwoekert.</p>
<p><a class='sc' id='163' data-uid='dhp163'></a>Het is gemakkelijk om dingen te doen<br>
die verkeerd zijn en slecht voor jezelf.<br>
Wat voordeel brengt en goed is,<br>
Is heel wat moeilijker [om te realiseren].</p>
<p><a class='sc' id='164' data-uid='dhp164'></a>De dwaas, die de Leer van de Arahants<br>
—De Edelen die volgens de Dhamma leven—<br>
Beschimpt op basis van verkeerde inzichten,<br>
Brengt, net als bamboeriet, de vrucht voort,<br>
Die tot zijn eigen zelfvernietiging leidt.</p>
<p><a class='sc' id='165' data-uid='dhp165'></a>Het kwade doet men zichzelf aan:<br>
Alleen door zichzelf raakt men bezoedeld.<br>
Het kwade wordt door zichzelf ongedaan gemaakt:<br>
Door zichzelf wordt men gezuiverd.<br>
Zuiverheid en bezoedeling hangen af van de persoon zelf:<br>
Niemand kan een ander zuiveren.</p>
<p><a class='sc' id='166' data-uid='dhp166'></a>Verwaarloos niet het eigen spirituele doel<br>
Voor het spirituele welzijn van anderen<br>
—Hoe groot dat ook moge zijn.<br>
Wees je bewust van je opperste spiritueel doel.<br>
Streef dit doel ijverig na.</p>
</blockquote>
<h2>De wereld</h2>
<blockquote class='gatha'>
<p><a class='sc' id='167' data-uid='dhp167'></a>Leid geen ontaard leven.<br>
Verzaak niet aan je plicht.<br>
Omarm geen verkeerde inzichten.<br>
Hecht je niet aan de wereld.</p>
<p><a class='sc' id='168' data-uid='dhp168'></a>Ontwaak !<br>
Wees niet nalatig !<br>
Wees een overtuigd volgeling van de Dhamma.<br>
Wie de Dhamma beoefent is gelukkig<br>
In deze wereld en in de andere [wereld].</p>
<p><a class='sc' id='169' data-uid='dhp169'></a>Beoefen de Dhamma op de juiste manier.<br>
Beoefen haar niet op een verkeerde manier.<br>
Wie de Dhamma beoefent is gelukkig<br>
In deze wereld en in de andere [wereld].</p>
<p><a class='sc' id='170' data-uid='dhp170'></a>Beschouw de wereld als een luchtbel.<br>
Bekijk haar als een luchtspiegeling.<br>
Wie de wereld op deze wijze beschouwt,<br>
Wordt door de koning van de dood niet gezien.</p>
<p><a class='sc' id='171' data-uid='dhp171'></a>Kom en bekijk deze wereld,<br>
Glimmend als een koninklijk rijtuig:<br>
De dwazen zwelgen erin.<br>
Zij die het beseffen zijn er niet aan gehecht.</p>
<p><a class='sc' id='172' data-uid='dhp172'></a>Wie vroeger onachtzaam was<br>
Maar nadien waakzaam wordt<br>
Verlicht de wereld zoals de maan<br>
Die vanachter de wolken verschijnt.</p>
<p><a class='sc' id='173' data-uid='dhp173'></a>Wie zijn onheilzame daden<br>
Vervangt door een heilzame daden<br>
Verlicht de wereld zoals de maan<br>
Die vanachter de wolken verschijnt.</p>
<p><a class='sc' id='174' data-uid='dhp174'></a>Blind is deze wereld:<br>
Slechts weinigen zien de dingen zoals ze werkelijk zijn.<br>
Zoals slechts weinig vogels ontsnappen uit een net,<br>
Zo ook bereiken slechts enkelen de Andere Oever.</p>
<p><a class='sc' id='175' data-uid='dhp175'></a>Ganzen doorkruisen de baan van de zon.<br>
Wie over paranormale krachten beschikt kan de lucht doorklieven.<br>
De wijzen—die Mara en zijn legers overwonnen hebben—<br>
Worden uit deze wereld weggevoerd.</p>
<p><a class='sc' id='176' data-uid='dhp176'></a>De persoon die tegen de Dhamma gezondigd heeft,<br>
[Een persoon] die leugens vertelt;<br>
En de Andere Wereld verworpen heeft;<br>
Is tot alle kwaad in staat.</p>
<p><a class='sc' id='177' data-uid='dhp177'></a>Vrekken gaan niet naar een hemelse wereld.<br>
Dwazen loven vrijgevigheid niet.<br>
De Wijze vindt vreugde in het geven.<br>
Omdat hij [door zijn vrijgevigheid]<br>
Gelukkig wordt in de Andere Wereld.</p>
<p><a class='sc' id='178' data-uid='dhp178'></a>Beter dan alleenheerschappij over de aarde;<br>
Beter dan de hemel te verwerven;<br>
Beter dan heerschappij over het hele universum:<br>
De vrucht van stroombetreding is het beste.</p>
</blockquote>
<h2>De boeddha</h2>
<blockquote class='gatha'>
<p><a class='sc' id='179' data-uid='dhp179'></a>Wiens overwinning niet ongedaan gemaakt kan worden.<br>
Wiens overwinning door geen ander geëvenaard is.<br>
Wiens oneindige wijsheid zijn Verlichting volkomen maakt<br>
En geen spoor nalaat.<br>
Welk spoor zou je hem dan willen laten volgen ?</p>
<p><a class='sc' id='180' data-uid='dhp180'></a>In wie geen begeerte, geen verlangen en geen hechting aanwezig zijn,<br>
Die hem naar een pad zouden kunnen lokken<br>
[dat tot wedergeboorte aanleiding geeft].<br>
Wiens oneindige wijsheid zijn Verlichting volkomen maakt,<br>
En geen spoor nalaat.<br>
Welk spoor zou je hem dan willen laten volgen ?</p>
<p><a class='sc' id='181' data-uid='dhp181'></a>De Wijzen, die meditatie beoefenen,<br>
En vreugde vinden in innerlijke vrede,<br>
Die het verlangen dooft:<br>
Deze waakzame en volledig ontwaakte Wijzen,<br>
Worden zelfs door de goden benijd.</p>
<p><a class='sc' id='182' data-uid='dhp182'></a>Een geboorte als mens is moeilijk te verkrijgen.<br>
Zwaar is het leven van een sterveling.<br>
Moeilijk is het om de ware Dhamma te horen.<br>
Het gebeurt maar zelden dat een Boeddha verschijnt.</p>
<p><a class='sc' id='183' data-uid='dhp183'></a>Vermijd het kwade.<br>
Doe het goede.<br>
Zuiver de geest.<br>
Dit is de Leer van de Boeddhas.</p>
<p><a class='sc' id='184' data-uid='dhp184'></a>Geduld is de hoogste deugd.<br>
'Nibbana is het hoogste', zo zeggen de Boeddhas.<br>
Wie anderen kwaad doet is geen ware monnik.<br>
Wie anderen kwetst is geen samana.</p>
<p><a class='sc' id='185' data-uid='dhp185'></a>Niet beschuldigend.<br>
Niet kwetsend.<br>
Zich beheersend overeenkomstig de patimokkha.<br>
Gematigd ten aanzien van voedsel.<br>
In afzondering verblijvend.<br>
Toegewijd mediterend:<br>
Dat is de Leer van de Boeddhas.</p>
<p><a class='sc' id='186' data-uid='dhp186'></a>Zelfs niet wanneer het gouden munten regent<br>
Kunnen zintuiglijke verlangens bevredigd worden:<br>
'Begeerte brengt weinig plezier en veel ellende'—<br>
Zo vindt de Wijze geen vreugde in verlangens !</p>
<p><a class='sc' id='187' data-uid='dhp187'></a>Zelfs in hemels zintuiglijk genot vindt hij geen vreugde.<br>
Een volgeling van de Ware en Volledig Ontwaakte<br>
Vindt slechts vreugde<br>
In de vernietiging van alle verlangens.</p>
<p><a class='sc' id='188' data-uid='dhp188'></a>Door angst gedreven,<br>
Zoeken vele mensen toevlucht,<br>
[Tot veel plaatsen:]<br>
Bergen, wouden, parken, bomen en tempels.</p>
<p><a class='sc' id='189' data-uid='dhp189'></a>Geen enkele van deze [toevluchten] is veilig:<br>
Zij vormen, geen van allen, een goede toevlucht.<br>
Geen enkele geeft<br>
Bevrijding uit het lijden.</p>
<p><a class='sc' id='190' data-uid='dhp190'></a>Maar wie toevlucht neemt<br>
Tot de Boeddha, de Dhamma en de Sangha,<br>
Ziet en weet,<br>
Met het juiste inzicht,<br>
De Vier Edele Waarheden.</p>
<p><a class='sc' id='191' data-uid='dhp191'></a>[Het zien en weten van:]<br>
Het Lijden.<br>
De oorzaak van het lijden.<br>
De beëindiging van het lijden.<br>
En het Edele Achtvoudige Pad:<br>
Vernietigt het lijden.</p>
<p><a class='sc' id='192' data-uid='dhp192'></a>Dit is een veilige toevlucht.<br>
Dit is de beste toevlucht.<br>
Wie hier zijn toevlucht neemt,<br>
Bevrijdt zich van al het lijden.</p>
<p><a class='sc' id='193' data-uid='dhp193'></a>Een edel man is erg zeldzaam:<br>
Hij wordt niet overal geboren.<br>
De familie waarin zulke Wijze geboren wordt<br>
Baadt in vreugde.</p>
<p><a class='sc' id='194' data-uid='dhp194'></a>Gezegend is de geboorte van een Boeddha.<br>
Gezegend is de verkondiging van de Dhamma.<br>
Gezegend is de eensgezinde Sangha.<br>
Gezegend is de beoefening van hen die in harmonie leven.</p>
<p><a class='sc' id='195' data-uid='dhp195'></a>Wie eer bewijst aan wie het waard is<br>
Aan de Boeddhas of aan hun discipelen.<br>
Aan hen die de hindernissen overwonnen hebben.<br>
En voorbij verdriet en gejammer zijn gegaan.</p>
<p><a class='sc' id='196' data-uid='dhp196'></a>Het is onmogelijk de verdiensten in te schatten,<br>
Van hen die eer bewijzen aan diegenen die het verdienen.<br>
[Aan de Boeddhas of aan hun discipelen].<br>
—Aan hen die bevrijd zijn,<br>
En niets vrezen.</p>
</blockquote>
<h2>Geluk</h2>
<blockquote class='gatha'>
<p><a class='sc' id='197' data-uid='dhp197'></a>Laat ons werkelijk gelukkig leven<br>
Zonder haat tussen haters.<br>
Zonder haat verblijven wij<br>
Tussen de haters.</p>
<p><a class='sc' id='198' data-uid='dhp198'></a>Laat ons werkelijk gelukkig leven<br>
Gezond tussen de zieken.<br>
Gezond verblijven wij<br>
Tussen de zieken.</p>
<p><a class='sc' id='199' data-uid='dhp199'></a>Laat ons werkelijk gelukkig leven<br>
Zonder hebzucht tussen de graaiers.<br>
Zonder hebzucht verblijven wij<br>
Tussen de graaiers.</p>
<p><a class='sc' id='200' data-uid='dhp200'></a>Laat ons werkelijk gelukkig leven<br>
Wij die niets bezitten.<br>
Wij zullen ons voeden met vreugde<br>
Zoals de Stralende Goden [doen].</p>
<p><a class='sc' id='201' data-uid='dhp201'></a>Iemand overwinnen voert tot vijandigheid:<br>
Wie verslagen wordt ondergaat pijn.<br>
Een vredig persoon leeft gelukkig:<br>
Hij heeft overwinning en nederlaag achter zich gelaten.</p>
<p><a class='sc' id='202' data-uid='dhp202'></a>Er is geen vuur vergelijkbaar met begeerte.<br>
Er is geen kwaad vergelijkbaar aan haat.<br>
Er is geen lijden gelijk aan de khandhas.<br>
Er is geen groter geluk dan innerlijke vrede.</p>
<p><a class='sc' id='203' data-uid='dhp203'></a>Honger is de ergste kwelling.<br>
Samengestelde dingen veroorzaken het ergste leed.<br>
Wie dit herkent zoals het werkelijk is,<br>
[Beseft:] nibbana is het grootste geluk.</p>
<p><a class='sc' id='204' data-uid='dhp204'></a>Gezondheid is de grootste rijkdom.<br>
Tevredenheid het grootste geschenk.<br>
Vertrouwen de beste vriend.<br>
Nibbana het grootste geluk.</p>
<p><a class='sc' id='205' data-uid='dhp205'></a>Wie de smaak van innerlijke vrede<br>
En van afzondering geproefd heeft,<br>
Bevrijdt zich van angst en kwaad:<br>
Hij drinkt de vreugde van de Dhamma.</p>
<p><a class='sc' id='206' data-uid='dhp206'></a>Het is goed om bij de Edelen te zijn:<br>
Hun gezelschap maakt altijd gelukkig.<br>
Wanneer men geen dwazen zou ontmoeten,<br>
Zou men altijd gelukkig zijn.</p>
<p><a class='sc' id='207' data-uid='dhp207'></a>Wie omgaat met dwazen:<br>
Het zal hem voor lange tijd verdrieten.<br>
Het gezelschap van dwazen is altijd pijnlijk<br>
—Zoals de omgang met een vijand.<br>
Het gezelschap met een Wijze is aangenaam<br>
—Zoals het samenzijn met familie.</p>
<p><a class='sc' id='208' data-uid='dhp208'></a>Om deze redenen moet men inderdaad de Wijze volgen:<br>
Hij is geduldig en deugdzaam.<br>
Hij heeft inzicht en is verstandig.<br>
Hij is devoot en edel.<br>
Hij is een deugdzame en intelligente man.<br>
Volg hem daarom,<br>
Zoals de maan haar baan door de hemel volgt.</p>
</blockquote>
<h2>Waarvan men houdt</h2>
<blockquote class='gatha'>
<p><a class='sc' id='209' data-uid='dhp209'></a>Wie zich laat afleiden [van meditatie]<br>
En zich niet concentreert<br>
Verwaarloost zijn [spiritueel] potentieel.<br>
Wie zich overgeeft aan zintuiglijk plezier<br>
Benijdt de yogi die meditatie beoefent.</p>
<p><a class='sc' id='210' data-uid='dhp210'></a>Nooit !<br>
Hecht je nooit aan wat aangenaam is.<br>
Hecht je nooit aan wat onaangenaam is.<br>
Het aangename niet zien<br>
Is even pijnlijk<br>
Als het zien van het onaangename.</p>
<p><a class='sc' id='211' data-uid='dhp211'></a>Hecht je daarom niet aan iets wat aangenaam is.<br>
Want afstand [moeten] doen van iets aangenaams is pijnlijk.<br>
Wie zich niet hecht aan het aangename,<br>
Noch aan het onaangename,<br>
Ketent zich niet.</p>
<p><a class='sc' id='212' data-uid='dhp212'></a>Lijden wordt uit het aangename geboren.<br>
Uit het aangename komt [ook] angst voort.<br>
Wie zich bevrijd heeft van het aangename<br>
Kent geen lijden.<br>
—En waar zou de angst vandaan [kunnen] komen ?</p>
<p><a class='sc' id='213' data-uid='dhp213'></a>Lijden wordt uit liefde geboren.<br>
Uit liefde komt [ook] angst voort.<br>
Wie zich bevrijd heeft van liefde<br>
Kent geen lijden.<br>
—En waar zou de angst vandaan [kunnen] komen ?</p>
<p><a class='sc' id='214' data-uid='dhp214'></a>Lijden wordt uit gehechtheid geboren;<br>
Uit gehechtheid komt [ook] angst voort.<br>
Wie zich bevrijd heeft van gehechtheid,<br>
Kent geen lijden.<br>
—En waar zou de angst vandaan [kunnen] komen ?</p>
<p><a class='sc' id='215' data-uid='dhp215'></a>Lijden wordt uit zintuiglijk genot geboren;<br>
Uit zintuiglijk genot komt [ook] angst voort.<br>
Wie zich bevrijd heeft van zintuiglijk genot<br>
Kent geen lijden.<br>
—En waar zou de angst vandaan [kunnen] komen ?</p>
<p><a class='sc' id='216' data-uid='dhp216'></a>Lijden wordt uit verlangen geboren;<br>
Uit verlangen komt [ook] angst voort.<br>
Wie zich bevrijd heeft van verlangen<br>
Kent geen lijden.<br>
—En waar zou de angst vandaan [kunnen] komen ?</p>
<p><a class='sc' id='217' data-uid='dhp217'></a>Wie deugdzaam is en [spiritueel] inzicht bezit,<br>
Wie verankerd is in de Dhamma,<br>
Wie de waarheid spreekt,<br>
En zijn plichten vervult<br>
Is geliefd onder de mensen.</p>
<p><a class='sc' id='218' data-uid='dhp218'></a>Wie zijn blik op het Onuitsprekelijke gericht houdt<br>
En wiens geest hiervan volkomen doordrenkt is.<br>
Wiens geest niet gekluisterd is aan zintuiglijk verlangen:<br>
Van zo iemand wordt gezegd<br>
Dat hij 'stroomopwaarts gaat' !</p>
<p><a class='sc' id='219' data-uid='dhp219'></a>Wanneer een man lang van huis geweest is<br>
En uiteindelijk weer veilig thuiskomt,<br>
Wordt hij van harte verwelkomd<br>
Door verwanten, kennissen en vrienden.</p>
<p><a class='sc' id='220' data-uid='dhp220'></a>Op een identieke manier zal een deugdzaam man,<br>
Bij zijn overgang van deze wereld naar de volgende,<br>
Voor zijn verdienstelijke daden verwelkomd worden,<br>
Zoals [dit gebeurt] bij de thuiskomst van een geliefd familielid.</p>
</blockquote>
<h2>Boosheid</h2>
<blockquote class='gatha'>
<p><a class='sc' id='221' data-uid='dhp221'></a>Geef boosheid op !<br>
Zweer eigendunk af !<br>
Overstijg alle ketens !<br>
Wie niet aan lichaam en geest gehecht is,<br>
Wie niets bezit,<br>
Wordt niet door lijden gekweld.</p>
<p><a class='sc' id='222' data-uid='dhp222'></a>Wie een opkomende boosheid bedwingt<br>
Zoals een koetsier een slingerende kar:<br>
Hém noem ik een wagenmenner.<br>
De anderen houden slechts de teugels vast.</p>
<p><a class='sc' id='223' data-uid='dhp223'></a>Overwin boosheid door mildheid.<br>
Overwin het slechte door het goede.<br>
Overwin gierigheid door vrijgevigheid.<br>
Overwin leugens door waarheid.</p>
<p><a class='sc' id='224' data-uid='dhp224'></a>Spreek waarheid.<br>
Word niet boos.<br>
Gééf wie vraagt, ook al heb je weinig.<br>
Door het doen van deze drie deugden,<br>
Nadert men de goden.</p>
<p><a class='sc' id='225' data-uid='dhp225'></a>De Wijzen die geweldloos zijn<br>
En constant hun lichaam beheersen<br>
Bereiken de onveranderlijke staat,<br>
Waar ze—eenmaal [daar] aangekomen—<br>
Geen lijden meer ondergaan.</p>
<p><a class='sc' id='226' data-uid='dhp226'></a>Zij die immer waakzaam zijn.<br>
Die dag en nacht beoefenen.<br>
[De blik] op nibbana gericht:<br>
Hun onzuiverheden lossen op.</p>
<p><a class='sc' id='227' data-uid='dhp227'></a>'Dat is een oud zeer, Atula !':<br>
Er is niets nieuws onder de zon:<br>
Men geeft kritiek op iemand die zwijgt;<br>
Men geeft kritiek op iemand die veel spreekt;<br>
Men geeft kritiek op iemand die gemodereerd spreekt.<br>
Er is niemand in de wereld<br>
Die niet bekritiseerd wordt.</p>
<p><a class='sc' id='228' data-uid='dhp228'></a>Noch in het verleden,<br>
Noch in de toekomst,<br>
Noch in het heden,<br>
Bestaat er iemand<br>
Die volledig bekritiseerd<br>
Of volledig geprezen wordt.</p>
<p><a class='sc' id='229' data-uid='dhp229'></a>De Wijzen loven hem, wanneer zij erkennen,<br>
—Na hem dag in dag uit volledig beoordeeld te hebben—<br>
Dat hij een foutloos gedrag vertoont en intelligent is<br>
En begiftigd met wijsheid en deugdzaamheid.</p>
<p><a class='sc' id='230' data-uid='dhp230'></a>Wanneer hij vergelijkbaar is<br>
Met een muntstuk gemaakt uit het puurste goud<br>
[uit de goudhoudende Jambu-rivier].<br>
—Wie durft hem dan te bekritiseren ?<br>
Door de goden wordt hij geprezen,<br>
Zelfs Brahma looft hem.</p>
<p><a class='sc' id='231' data-uid='dhp231'></a>Beteugel boos lichamelijk gedrag.<br>
Beheers je lichaam volledig.<br>
Wanneer je lichamelijk wangedrag opgegeven hebt,<br>
Kan je trainen in heilzaam lichamelijk gedrag.</p>
<p><a class='sc' id='232' data-uid='dhp232'></a>Beteugel boos verbaal gedrag.<br>
Beheers je spreken volledig.<br>
Wanneer je verbaal wangedrag opgeven hebt,<br>
Kan je trainen in heilzaam verbaal gedrag.</p>
<p><a class='sc' id='233' data-uid='dhp233'></a>Beteugel boze gedachten.<br>
Beheers je geest volledig.<br>
Wanneer je de boze gedachten opgegeven hebt,<br>
Kan je trainen in heilzame gedachten.</p>
<p><a class='sc' id='234' data-uid='dhp234'></a>De Wijzen beheersen het lichaam compleet.<br>
Zij beheersen hun spreken compleet.<br>
Zij beheersen hun geest compleet.<br>
De Wijzen beheersen zichzelf werkelijk volkomen.</p>
</blockquote>
<h2>Onzuiverheid</h2>
<blockquote class='gatha'>
<p><a class='sc' id='235' data-uid='dhp235'></a>Je bent nu als een geel verwelkt blad.<br>
De mannen van Yama staan al voor je klaar.<br>
Je staat op de drempel van de dood,<br>
Zonder proviand voor deze reis.</p>
<p><a class='sc' id='236' data-uid='dhp236'></a>Maak van jezelf een eiland.<br>
Streef ernaar zonder uitstel.<br>
Wees een wijs man.<br>
Zonder onzuiverheid.<br>
Zonder smet.<br>
Zo zal je het hemelse land van de Edelen bereiken.</p>
<p><a class='sc' id='237' data-uid='dhp237'></a>Je leven is nu ten einde [gekomen].<br>
Je bent nu binnen het bereik van Yama.<br>
Onderweg is er geen enkele rustplaats meer<br>
En geen proviand voor onderweg.</p>
<p><a class='sc' id='238' data-uid='dhp238'></a>Maak van jezelf een eiland.<br>
Streef ernaar zonder uitstel.<br>
Wees een wijs man.<br>
Zonder onzuiverheid.<br>
Zonder smet.<br>
Zo zal je geboorte en ouderdom niet opnieuw ondergaan.</p>
<p><a class='sc' id='239' data-uid='dhp239'></a>De Wijze werkt stapsgewijs:<br>
Beetje bij beetje en van moment tot moment.<br>
Zoals een smid het zilver zuivert,<br>
Zo werkt de Wijze zijn onzuiverheden weg.</p>
<p><a class='sc' id='240' data-uid='dhp240'></a>Zoals roest het ijzer, waaruit het voortkomt, aantast,<br>
Zo ook [wanneer men er té toegeeflijk voor is]<br>
Leiden de eigen [onheilzame] daden van een mens<br>
Hem naar een nieuwe geboorte vol ellende.</p>
<p><a class='sc' id='241' data-uid='dhp241'></a>Het niet-bestuderen van heilige teksten<br>
Is de onzuiverheid ervan.<br>
Verwaarlozing is de onzuiverheid die huizen treft.<br>
Vadsigheid is de onzuiverheid van schoonheid.<br>
Zoals achteloosheid de onzuiverheid is van waakzaamheid.</p>
<p><a class='sc' id='242' data-uid='dhp242'></a>Slecht gedrag is de onzuiverheid van een vrouw.<br>
Gierigheid is de onzuiverheid van een schenker.<br>
Onheilzame dingen zijn onzuiverheden,<br>
Zowel in deze wereld als in de volgende.</p>
<p><a class='sc' id='243' data-uid='dhp243'></a>De onzuiverste van de onzuiverheden<br>
Is onwetendheid.<br>
Het is de grootste onzuiverheid.<br>
Monniken ! Ontdoe u ervan.<br>
Wees zuiver !</p>
<p><a class='sc' id='244' data-uid='dhp244'></a>Het leven is gemakkelijk voor wie geen schaamte kent.<br>
Voor wie onwetend, arrogant,<br>
Opschepperig en roekeloos is.<br>
Voor hen die onzuiver leven.</p>
<p><a class='sc' id='245' data-uid='dhp245'></a>Maar bescheiden leven is moeilijk<br>
Voor wie steeds streeft naar zuiverheid,<br>
Oprecht is, voorzichtig,<br>
Met zuiver levensonderhoud en spiritueel inzicht.</p>
<p><a class='sc' id='246' data-uid='dhp246'></a>Wie levende wezens doodt,<br>
Wie leugens vertelt,<br>
Wie [in de wereld] dingen steelt,<br>
Wie de vrouw van een ander bezoekt,</p>
<p><a class='sc' id='247' data-uid='dhp247'></a>Wie alcoholische dranken tot zich neemt:<br>
De man die dit doet<br>
Verliest zichzelf<br>
In deze wereld.</p>
<p><a class='sc' id='248' data-uid='dhp248'></a>Besef dus goed, mijn vriend,<br>
Dat slechte daden moeilijk te bemeesteren zijn.<br>
Behoed je er dus voor dat hebzucht en wangedrag<br>
Je niet voor lange tijd ellende brengen.</p>
<p><a class='sc' id='249' data-uid='dhp249'></a>Mensen geven aalmoezen<br>
Overeenkomstig hun geloof en geaardheid.<br>
Wie zich aan voedsel en drank [dat hem gegeven wordt] ergert,<br>
Of dat aan anderen wordt gegeven,<br>
Vindt noch overdag, noch ’s nachts concentratie.</p>
<p><a class='sc' id='250' data-uid='dhp250'></a>Maar wie deze ergernis<br>
Uitroeit, ontwortelt en verwijdert,<br>
Bereikt bij dag en bij nacht concentratie.</p>
<p><a class='sc' id='251' data-uid='dhp251'></a>Er is geen vuur zo hevig als hartstocht.<br>
Er is niets dat zo beroert als haat.<br>
Er is geen vangnet als onwetendheid.<br>
Er is geen rivier zoals verlangen.</p>
<p><a class='sc' id='252' data-uid='dhp252'></a>Het is gemakkelijk de fouten van anderen te zien.<br>
Moeilijker is het echter om de fouten van jezelf te zien.<br>
De fouten van anderen zift men<br>
Zoals men het kaf van het koren scheidt.<br>
De eigen fouten verbergt men<br>
Zoals een valsspeler een ongelukkige worp verbergt.</p>
<p><a class='sc' id='253' data-uid='dhp253'></a>Wie steeds de fouten van anderen ziet<br>
En er constant aanstoot aan neemt,<br>
Ziet zijn bezoedelingen toenemen.<br>
Hij is ver verwijderd van de vernietiging van deze kankers.</p>
<p><a class='sc' id='254' data-uid='dhp254'></a>In de lucht is er geen pad.<br>
Buiten het pad is er geen monnik.<br>
Mensen houden van obstakels [die hun spirituele groei verhinderen].<br>
Boeddhas zijn er vrij van.</p>
<p><a class='sc' id='255' data-uid='dhp255'></a>In de lucht is er geen pad.<br>
Buiten het pad is er geen monnik.<br>
Alle geconditioneerde dingen zijn vergankelijk.<br>
Boeddhas zijn eeuwig.</p>
</blockquote>
<h2>De rechtvaardige</h2>
<blockquote class='gatha'>
<p><a class='sc' id='256' data-uid='dhp256'></a>Wie onbezonnen oordeelt [over wat al dan niet goed is],<br>
Oordeelt niet overeenkomstig de Dhamma.<br>
Een wijs persoon oordeelt pas nadat hij<br>
Goed en slecht heeft afgewogen.</p>
<p><a class='sc' id='257' data-uid='dhp257'></a>Een Wijze, die ongehaast, overeenkomstig de Dhamma,<br>
En onpartijdig<br>
Anderen beoordeelt,<br>
Wordt een 'Beschermer van de Dhamma' genoemd !</p>
<p><a class='sc' id='258' data-uid='dhp258'></a>Men is niet wijs,<br>
Omdat men veel spreekt.<br>
Wie vredig is,<br>
Zonder haat en<br>
Zonder angst<br>
Wordt een 'Wijze' genoemd !</p>
<p><a class='sc' id='259' data-uid='dhp259'></a>Het is niet omdat men veel spreekt<br>
Dat men de Dhamma begrijpt.<br>
Maar hij die<br>
—Alhoewel hij er slechts weinig over heeft gehoord—<br>
De Leer persoonlijk beoefent,<br>
En [de Leer] niet verwaarloost,<br>
Ziet en kent de Dhamma werkelijk.</p>
<p><a class='sc' id='260' data-uid='dhp260'></a>Men is geen Thera<br>
Omdat men grijze haren heeft.<br>
Wie énkel in leeftijd gerijpt is,<br>
[zonder morele noch spirituele progressie]<br>
Wordt 'een oude gek' genoemd !</p>
<p><a class='sc' id='261' data-uid='dhp261'></a>Wie in waarheid leeft en zich gedraagt volgens de Dhamma,<br>
Wie geweldloos is, beheerst en getemd,<br>
Wie bezoedeling heeft uitgebraakt en wijs is,<br>
Wordt een 'Thera' genoemd !</p>
<p><a class='sc' id='262' data-uid='dhp262'></a>Niet door mooie woorden,<br>
Of een mooi uiterlijk,<br>
Wordt een jaloers, hebzuchtig<br>
En doortrapt heerschap achtenswaard.</p>
<p><a class='sc' id='263' data-uid='dhp263'></a>Maar de Wijze, die alle haat heeft uitgebraakt,<br>
En [alle slechte eigenschappen] heeft afgesneden,<br>
Ontworteld en verwijderd,<br>
Wordt achtenswaard genoemd.</p>
<p><a class='sc' id='264' data-uid='dhp264'></a>Iemand die zijn hoofd kaalgeschoren heeft,<br>
Maar de discipline niet volgt en leugens vertelt is geen asceet.<br>
Hoe kan iemand, die verlangend en begerig is,<br>
Een asceet zijn ?</p>
<p><a class='sc' id='265' data-uid='dhp265'></a>Wie het kwade [in zich] helemaal tot bedaren brengt<br>
—Zowel het kleine als het grote—<br>
Wordt een asceet genoemd<br>
Omdat hij het kwade overwonnen heeft !</p>
<p><a class='sc' id='266' data-uid='dhp266'></a>Men is geen monnik omdat men<br>
Met de bedelnap rondgaat.<br>
Men wordt geen monnik énkel door de levenswijze<br>
Van een monnik aan te nemen.</p>
<p><a class='sc' id='267' data-uid='dhp267'></a>Wie in deze wereld goed en kwaad overstijgt,<br>
Wie het heilige leven leidt,<br>
Wie door de wereld wandelt met helder begrip,<br>
Wordt 'een monnik' genoemd !</p>
<p><a class='sc' id='268' data-uid='dhp268'></a>Wie verward en dom is,<br>
Wordt geen Wijze door te zwijgen.<br>
Maar wie—alles met de weegschaal afmetend—<br>
Het beste kiest [en het kwade mijdt],<br>
Is een Wijze.</p>
<p><a class='sc' id='269' data-uid='dhp269'></a>Omdat hij het kwade vermijdt:<br>
[Precies om die reden] is hij een Wijze.<br>
Iemand die beide werelden begrijpt,<br>
Wordt juist daarom 'een Wijze' genoemd.</p>
<p><a class='sc' id='270' data-uid='dhp270'></a>Wie levende wezens kwetst,<br>
Zal—juist hierdoor—nooit een Edele zijn.<br>
Wie geweldloos is met alle levende wezens,<br>
Wordt 'een Edele' genoemd !</p>
<p><a class='sc' id='271' data-uid='dhp271'></a>Niet door deugdzaam gedrag en rituelen.<br>
Niet door grote geleerdheid.<br>
Niet door diepe meditaties.<br>
Niet door afgezonderd te leven.</p>
<p><a class='sc' id='272' data-uid='dhp272'></a>Noch door te denken:<br>
'Ik ervaar het geluk van verzaking [aan de wereld],<br>
Wat voor de gewone sterveling onbereikbaar is’.<br>
O, Monnik,<br>
Wentel je niet in tevredenheid<br>
Zolang je mentale bezoedelingen niet [totaal] vernietigd zijn.</p>
</blockquote>
<h2>Het pad</h2>
<blockquote class='gatha'>
<p><a class='sc' id='273' data-uid='dhp273'></a>Onder alle paden is het Achtvoudige Pad het beste pad.<br>
Onder alle waarheden zijn de Vier Waarheden<br>
De meest prominente.<br>
Onder alle gemoedsgesteldheden is begeerteloosheid de beste.<br>
En hij die inzicht verwerft is de meest verheven.</p>
<p><a class='sc' id='274' data-uid='dhp274'></a>Dit is het pad: er is geen ander,<br>
Dat tot zuivering van inzicht leidt.<br>
Daarom moet je dit pad zeker volgen !<br>
Dan ontneem je Mara elke kans.</p>
<p><a class='sc' id='275' data-uid='dhp275'></a>Wanneer jij dit pad volgt,<br>
Maak je een einde aan je lijden.<br>
Ik onderwijs je dit pad,<br>
Nadat ikzelf ontdekt heb<br>
Hoe de pijl moet verwijderd worden<br>
[die al dat lijden met zich bracht].</p>
<p><a class='sc' id='276' data-uid='dhp276'></a>Jij moet zélf de inspanning doen.<br>
De Boeddhas wijzen slechts de weg.<br>
Wanneer je het pad volgt en hierover mediteert<br>
Zal je bevrijd worden van de ketens van Mara.</p>
<p><a class='sc' id='277' data-uid='dhp277'></a>'Alle geconditioneerde dingen zijn vergankelijk !'<br>
Wie dit met wijsheid zíet,<br>
Beëindigt het lijden.<br>
Dit is het pad van zuivering.</p>
<p><a class='sc' id='278' data-uid='dhp277'></a>'Alle geconditioneerde dingen zijn onbevredigend !'<br>
Wie dit met wijsheid zíet,<br>
Beëindigt het lijden.<br>
Dit is het pad van zuivering.</p>
<p><a class='sc' id='279' data-uid='dhp279'></a>'Alle geconditioneerde dingen zijn niet-zelf !'<br>
Wie dit met wijsheid zíet,<br>
Beëindigt het lijden.<br>
Dit is het pad van zuivering.</p>
<p><a class='sc' id='280' data-uid='dhp280'></a>Wie zich niet inspant, wanneer het daarvoor tijd is.<br>
Wie—hoewel jeugdig en sterk—ook lui en vadsig is,<br>
Met een slome, niet doelgerichte geest:<br>
Zo’n luierik vindt het pad van wijsheid niet.</p>
<p><a class='sc' id='281' data-uid='dhp281'></a>Men moet waken over zijn spraak en zijn geest in toom houden.<br>
Verder geen slechte daden plegen met het lichaam.<br>
Wil men het pad bereiken dat door de Wijzen werd aangewezen,<br>
Dan moet men deze drie manieren verfijnen.</p>
<p><a class='sc' id='282' data-uid='dhp282'></a>Uit concentratie wordt wijsheid geboren.<br>
Zonder concentratie gaat wijsheid verloren.<br>
Wie deze twee wegen onderkent,<br>
—Van zijn en niet-zijn—<br>
Moet zich op zo'n manier gedragen<br>
Dat zijn wijsheid groeit.</p>
<p><a class='sc' id='283' data-uid='dhp283'></a>Monniken,<br>
Kap het hele bos [van verlangen]; maar géén échte bomen.<br>
Uit dit bos [van verlangen] ontstaat angst.<br>
Met het bos en het struikgewas omgehakt,<br>
Zullen jullie nibbana bereiken.</p>
<p><a class='sc' id='284' data-uid='dhp284'></a>Zolang het verlangen van een man naar vrouwen,<br>
Hoe klein ook, niet vernietigd is,<br>
Zolang is die man gebonden,<br>
Net zoals een kalf dat melk zuigt bij de moederkoe.</p>
<p><a class='sc' id='285' data-uid='dhp285'></a>Snij de eigenliefde af<br>
Zoals je, in de herfst, eigenhandig een witte lotus afsnijdt.<br>
Beoefen het Pad van [innerlijke] vrede—nibbana—<br>
Dat door de Boeddha onderwezen is.</p>
<p><a class='sc' id='286' data-uid='dhp286'></a>'Hier [in deze wereld] zal ik het regenseizoen doorbrengen<br>
En hier [in deze wereld] de zomers en de winters !’<br>
Zo redeneert de dwaas,<br>
Zonder zich van het gevaar bewust te zijn,<br>
[dat de dood elk moment kan aankloppen].</p>
<p><a class='sc' id='287' data-uid='dhp287'></a>Wie vergiftigd is door [het bezit van] zonen en vee,<br>
[De man] wiens geest daaraan gehecht is,<br>
Zal door de dood worden meegesleurd,<br>
Zoals een slapend dorp door een tsunami.</p>
<p><a class='sc' id='288' data-uid='dhp288'></a>Zonen bieden geen bescherming.<br>
Evenmin een vader of familieleden.<br>
Wanneer iemand door de dood gegrepen wordt<br>
Kunnen verwanten hem niet beschermen.</p>
<p><a class='sc' id='289' data-uid='dhp289'></a>Laat de Wijze die zichzelf beheerst,<br>
En zich hiervan bewust is,<br>
[dat er geen enkele bescherming te vinden is]<br>
Snel het pad vrijmaken dat naar Nibbana voert.</p>
</blockquote>
<h2>Verzen van allerlei aard</h2>
<blockquote class='gatha'>
<p><a class='sc' id='290' data-uid='dhp290'></a>Wanneer hij door een klein geluk op te geven,<br>
Een groot geluk kan verkrijgen,<br>
Moet de Wijze het kleine geluk opgeven<br>
Om het grote te verwerven.</p>
<p><a class='sc' id='291' data-uid='dhp291'></a>Wie zijn persoonlijk geluk verwerft,<br>
Door—vol van haat—<br>
Leed te veroorzaken bij anderen,<br>
Zal zich nooit van haat bevrijden.</p>
<p><a class='sc' id='292' data-uid='dhp292'></a>Wat zeker gedaan moet worden, wordt verzuimd.<br>
En wat nagelaten moet worden, wordt gedaan.<br>
De bezoedelingen van de brutalen en de nalatigen,<br>
Groeien steeds meer aan.</p>
<p><a class='sc' id='293' data-uid='dhp293'></a>Maar zij die de aandacht stevig en constant<br>
Gericht houden op het lichaam,<br>
Doen niet wat moet nagelaten worden.<br>
En volharden in wat moet gedaan worden.<br>
De bezoedelingen van diegenen<br>
Die aandachtig en bedachtzaam zijn verdwijnen.</p>
<p><a class='sc' id='294' data-uid='dhp294'></a>Vader en moeder gedood,<br>
En twee koningen-krijgers.<br>
Evenals het koninkrijk en haar bevolking:<br>
Een Brahmaan vervolgt onverstoorbaar zijn weg.</p>
<p><a class='sc' id='295' data-uid='dhp295'></a>Vader en moeder gedood,<br>
En twee geleerde koningen.<br>
En als vijfde de tijger.<br>
Een Brahmaan vervolgt onverstoorbaar zijn weg.</p>
<p><a class='sc' id='296' data-uid='dhp296'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht is hun aandacht,<br>
Constant op de Boeddha gericht.</p>
<p><a class='sc' id='297' data-uid='dhp297'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht is hun aandacht,<br>
Constant op de Dhamma gericht.</p>
<p><a class='sc' id='298' data-uid='dhp298'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht is hun aandacht,<br>
Constant op de Sangha gericht.</p>
<p><a class='sc' id='299' data-uid='dhp299'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht is hun aandacht,<br>
Constant op [de vergankelijkheid van] het lichaam gericht.</p>
<p><a class='sc' id='300' data-uid='dhp300'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht verheugt hun geest,<br>
Zich in geweldloosheid.</p>
<p><a class='sc' id='301' data-uid='dhp301'></a>Geheel ontwaakt,<br>
Zijn de discipelen van Gotama altijd waakzaam.<br>
Dag en nacht verheugt hun geest,<br>
Zich in meditatie.</p>
<p><a class='sc' id='302' data-uid='dhp302'></a>Moeilijk is het om het huis te verlaten.<br>
Moeilijk is het om je daarin te verheugen.<br>
Moeilijk en pijnlijk is het leven van een gezinshoofd.<br>
Pijnlijk is het samenleven met ongelijken.<br>
Lijden volgt de reiziger [die van geboorte naar geboorte reist].<br>
Wees daarom geen reiziger.<br>
Laat lijden je niet volgen.</p>
<p><a class='sc' id='303' data-uid='dhp303'></a>Wie begiftigd is met vertrouwen en met deugd,<br>
Bedeeld met roem en rijkdom,<br>
Waar hij ook gaat,<br>
Hij wordt overal geëerd.</p>
<p><a class='sc' id='304' data-uid='dhp304'></a>Zoals de bergen van de Himalaya,<br>
Zijn vredige mensen van ver zichtbaar.<br>
De boosaardigen worden hier niet gezien:<br>
Ze zijn als pijlen die ’s nachts werden afgeschoten.</p>
<p><a class='sc' id='305' data-uid='dhp305'></a>Hij zit alleen.<br>
Hij slaapt alleen.<br>
Hij loopt alleen.<br>
Hij is ijverig.<br>
In afzondering temt hij zichzelf.<br>
Vreugdig mediteert hij aan de rand van het bos.</p>
</blockquote>
<h2>De hel</h2>
<blockquote class='gatha'>
<p><a class='sc' id='306' data-uid='dhp306'></a>Wie leugens vertelt gaat naar de hel.<br>
Ook hij die iets gedaan heeft en loochent: 'dat was ik niet'.<br>
Dit soort mensen van laag allooi,<br>
Ondergaat hetzelfde lot na de dood.</p>
<p><a class='sc' id='307' data-uid='dhp307'></a>Velen die de oranje monnikspij dragen<br>
Zijn van slechte aard en beheersen zich niet.<br>
Op grond van hun verkeerde daden<br>
Komen deze ellendelingen in de hel terecht.</p>
<p><a class='sc' id='308' data-uid='dhp308'></a>Een immorele en onbeheerste [monnik],<br>
Kan beter een roodgloeiende ijzeren bal inslikken,<br>
Dan dat hij leeft van de aalmoezen<br>
Die men hem geeft.</p>
<p><a class='sc' id='309' data-uid='dhp309'></a>Een onachtzaam man, die achter andermans vrouw jaagt,<br>
Komt in volgende vier situaties terecht:<br>
Afkeuring, onrust,<br>
Blaam en de hel.</p>
<p><a class='sc' id='310' data-uid='dhp310'></a>Afkeuring en een slechte wedergeboorte.<br>
Verder is het plezier kortstondig<br>
Van een angstige man en een angstige vrouw.<br>
En de straf van de koning is zwaar:<br>
Daarom moet een man niet achter andermans vrouw jagen.</p>
<p><a class='sc' id='311' data-uid='dhp311'></a>Zoals kusa–gras in de eigen hand snijdt<br>
Wanneer het verkeerd wordt vastgegrepen,<br>
Zo sleurt het monniksleven je naar de hel<br>
Wanneer het verkeerd geleefd wordt.</p>
<p><a class='sc' id='312' data-uid='dhp312'></a>Elke daad die niet-aandachtig wordt uitgevoerd.<br>
Elk [religieus] precept dat niet goed wordt nageleefd:<br>
Een twijfelachtig religieus leven<br>
Levert geen goede vruchten op.</p>
<p><a class='sc' id='313' data-uid='dhp313'></a>Wanneer je iets moet verrichten,<br>
Doe dit dan met volle inzet.<br>
Een niet-aandachtige wandelaar,<br>
Werpt immers slechts stof op.</p>
<p><a class='sc' id='314' data-uid='dhp314'></a>Een slechte daad doet men beter niet,<br>
Want van een slechte daad wordt men later gekweld.<br>
Het is beter een goede daad te verrichten,<br>
Want van een goede daad krijgt men geen spijt.</p>
<p><a class='sc' id='315' data-uid='dhp315'></a>Zoals een grensstad bewaakt wordt<br>
—zowel aan de binnenkant [intra muros]<br>
Als aan de buitenkant [extra muros]—<br>
Zo moet je jezelf beschermen.<br>
Laat geen moment voorbijgaan,<br>
Want zij die dit moment [van mogelijkheid tot spirituele groei] mislopen,<br>
Zullen hun ellendige bestemming [wedergeboorte] betreuren.</p>
<p><a class='sc' id='316' data-uid='dhp316'></a>Zij schamen zich over wat niet beschamend is.<br>
En hebben geen schaamte over het schaamteloze.<br>
Levende wezens gaan naar een ellendige bestemming [wedergeboorte]<br>
Wanneer zij foute inzichten aanhangen.</p>
<p><a class='sc' id='317' data-uid='dhp317'></a>Zij zijn bang als er niets te vrezen valt.<br>
En zijn niet bang voor wat moet gevreesd worden.<br>
Levende wezens gaan naar een ellendige bestemming [wedergeboorte]<br>
Wanneer zij foute inzichten aanhangen.</p>
<p><a class='sc' id='318' data-uid='dhp318'></a>Zij beelden zich fouten in waar er geen fouten zijn.<br>
En zien niet de fouten die er werkelijk zijn.<br>
Levende wezens gaan naar een ellendige bestemming [wedergeboorte]<br>
Wanneer zij foute inzichten aanhangen.</p>
<p><a class='sc' id='319' data-uid='dhp319'></a>Zij die fouten als fouten herkennen,<br>
En het foutloze als foutloos:<br>
Levende wezens gaan naar een goede bestemming [wedergeboorte]<br>
Wanneer zij juiste inzichten aanhangen.</p>
</blockquote>
<h2>Olifanten</h2>
<blockquote class='gatha'>
<p><a class='sc' id='320' data-uid='dhp320'></a>Zoals een [krijgs]olifant op het slagveld,<br>
De pijl, vanuit een boog geschoten, verdraagt,<br>
Zo zal ik beledigingen [beledigende taal] verdragen.<br>
De meeste mensen vertonen immers immoreel gedrag.</p>
<p><a class='sc' id='321' data-uid='dhp321'></a>Een getemde olifant verwerft een plaats in de samenleving.<br>
[ Zo] bestijgt de koning een getemde olifant.<br>
De beste onder de mensen is wie getemd is:<br>
[Wie getemd is] verdraagt beledigende woorden.</p>
<p><a class='sc' id='322' data-uid='dhp322'></a>Uitstekend zijn getemde muilezels,<br>
Evenals getemde raspaarden uit Sindh,<br>
En getemde grote olifanten.<br>
Maar de mens die zichzelf getemd heeft,<br>
Is de allerbeste.</p>
<p><a class='sc' id='323' data-uid='dhp323'></a>Want niet door deze dieren te berijden,<br>
Zal men het onbetreden gebied [nibbana] bereiken.<br>
Iemand die zichzelf getemd heeft,<br>
Zal getemd [het onbetreden gebied] binnengaan.</p>
<p><a class='sc' id='324' data-uid='dhp324'></a>De olifant genaamd Dhanapalako<br>
Is bronstig en moeilijk in bedwang te houden.<br>
Vastgeketend, eet hij geen morzel:<br>
Hij heeft heimwee naar het olifantenbos.</p>
<p><a class='sc' id='325' data-uid='dhp325'></a>❜ Wie zonder energie is en als een veelvraat,<br>
Vadsig in slaap rolt,<br>
Als een vetgemest varken:<br>
Zulke luiaard wordt, keer op keer, als een onwetende herboren.</p>
<p><a class='sc' id='326' data-uid='dhp326'></a>Vroeger doolde mijn geest rond zoals het hem uitkwam.<br>
Zoals het hem begeerde.<br>
Zoals het hem plezierde.<br>
Nu hou ik mijn gedachten volledig in bedwang,<br>
Zoals een olifantentemmer een bronstige olifant [in bedwang houdt].</p>
<p><a class='sc' id='327' data-uid='dhp327'></a>Wees waakzaam.<br>
Bescherm je eigen geest.<br>
Trek jezelf los uit het moeras,<br>
Zoals een olifant doet wanneer hij vastzit in de modder.</p>
<p><a class='sc' id='328' data-uid='dhp328'></a>Als je een verstandige metgezel kunt vinden,<br>
Een medereiziger die deugdzaam is en wijs,<br>
Die alle gevaren overwonnen heeft,<br>
Blijf dan bij hem, gelukkig en aandachtig.</p>
<p><a class='sc' id='329' data-uid='dhp329'></a>Als je geen verstandige metgezel kunt vinden,<br>
Een medereiziger die deugdzaam is en wijs,<br>
Ga dan je eigen weg.<br>
Zoals een verslagen koning zijn veroverd koninkrijk verlaat.<br>
Of zoals een olifant in de Matanga wildernis<br>
Zijn kudde [verlaat] !</p>
<p><a class='sc' id='330' data-uid='dhp330'></a>Dan is het beter om alleen te leven:<br>
Een dwaas vormt geen goed gezelschap.<br>
Leef alleen en doe geen kwaad,<br>
Zorgeloos, als een olifant in het bos.</p>
<p><a class='sc' id='331' data-uid='dhp331'></a>Geluk is: vrienden wanneer je hulp nodig hebt.<br>
Geluk is: tevreden zijn met wat je hebt.<br>
Geluk is: verdienste aan het einde van je leven.<br>
Geluk is: het volkomen laten varen van het lijden.</p>
<p><a class='sc' id='332' data-uid='dhp332'></a>Geluk is: moeder zijn in deze wereld.<br>
Geluk is: vader zijn in deze wereld.<br>
Geluk is: een dakloze asceet zijn in deze wereld.<br>
Geluk is: een Brahmaan zijn in deze wereld.</p>
<p><a class='sc' id='333' data-uid='dhp333'></a>Geluk is: deugdzaam zijn tot op hoge leeftijd.<br>
Geluk is: beschikken over vast vertrouwen.<br>
Geluk is: het verkrijgen van wijsheid.<br>
Geluk is: het vermijden van het kwade.</p>
</blockquote>
<h2>Verlangen</h2>
<blockquote class='gatha'>
<p><a class='sc' id='334' data-uid='dhp334'></a>Het verlangen van iemand die een nalatig leven leidt<br>
Groeit als een wurgplant.<br>
Hij springt van bestaan naar bestaan,<br>
Zoals een aap in het bos<br>
Die naar fruit verlangt<br>
[van tak naar tak springt].</p>
<p><a class='sc' id='335' data-uid='dhp335'></a>Wie dit ellendig begeren en verlangen<br>
In de[ze] wereld moet doorstaan,<br>
Ziet zijn verdriet groeien,<br>
Zoals gras in het regenseizoen.</p>
<p><a class='sc' id='336' data-uid='dhp336'></a>Wie dit ellendig begeren en verlangen<br>
In de[ze] wereld doorstaat,<br>
Ziet zijn verdriet wegvallen,<br>
Zoals waterdruppels afglijden van een lotusbloem.</p>
<p><a class='sc' id='337' data-uid='dhp337'></a>Aan allen die hier nu samen zijt,<br>
Zeg ik: ’Het gaat jullie goed’.<br>
Graaf de wortel van verlangen op<br>
Zoals iemand het Birana-gras opgraaft<br>
Om de geurige Usira-wortel te verkrijgen.<br>
Laat jullie niet door Mara verpletteren<br>
—Zoals riet, keer op keer,<br>
Door de stroom gebroken wordt.</p>
<p><a class='sc' id='338' data-uid='dhp338'></a>Zoals een omgehakte boom opnieuw tot groei komt,<br>
Wanneer de wortels sterk en onbeschadigd zijn,<br>
Zo ook zal het sluimerend verlangen,<br>
Wanneer het niet vernietigd is,<br>
Keer op keer dezelfde ellende doen ontstaan.</p>
<p><a class='sc' id='339' data-uid='dhp339'></a>Gedachten die geworteld zijn in zintuiglijk verlangen<br>
Voeren [de mens] naar verkeerde inzichten:<br>
De stroom van de 36 rivieren,<br>
[Die de mens] naar het aantrekkelijke drijven,<br>
is immers sterk.</p>
<p><a class='sc' id='340' data-uid='dhp340'></a>Deze rivieren stromen in alle richtingen.<br>
De wurgplant [van verlangen] schiet op en verankert zich.<br>
Wanneer je ziet dat de wurgplant uitloopt,<br>
Moet je de wortel met wijsheid vernietigen.</p>
<p><a class='sc' id='341' data-uid='dhp341'></a>Wanneer verlangen stroomt<br>
Ontstaat bij een levend wezen een goed gevoel.<br>
Zij die zich hieraan hechten en hierin geluk zoeken,<br>
[Deze mensen] zullen geboorte en verval van zeer nabij ondergaan.</p>
<p><a class='sc' id='342' data-uid='dhp342'></a>Mensen die opgejaagd zijn door verlangen<br>
Spartelen als een haas in een strik.<br>
Volledig geketend aan hun verlangens ervaren ze lijden.<br>
Steeds weer opnieuw en voor een lange tijd.</p>
<p><a class='sc' id='343' data-uid='dhp343'></a>Mensen die opgejaagd zijn door verlangen,<br>
Spartelen als een haas in een strik.<br>
Daarom moet een monnik die naar 'uitdoving' streeft,<br>
Elk zintuiglijk verlangen doortastend zélf uit de weg ruimen.</p>
<p><a class='sc' id='344' data-uid='dhp344'></a>Wie zich bevrijd had van het struikgewas [van verlangen]<br>
En van het bos [van verlangen],<br>
Nadien toch terugkeert naar het bos:<br>
Bekijk deze man:<br>
Bevrijd als hij was, keert hij terug naar zijn slavernij !</p>
<p><a class='sc' id='345' data-uid='dhp345'></a>Ketens gemaakt van ijzer, hout of hennep<br>
Zijn niet echt sterk, zo zeggen de Wijzen<br>
Maar sterk verlangen naar<br>
Juwelen, zonen, en vrouwen…</p>
<p><a class='sc' id='346' data-uid='dhp346'></a>… Dát zijn de sterke ketens, zo zeggen de Wijzen.<br>
Ze trekken de achteloze naar beneden.<br>
Deze ketens zijn zeer moeilijk te verbreken.<br>
Wie deze ketens vernietigd heeft,<br>
Wie zonder verlangen is,<br>
Heeft de zintuiglijke genoegens achter zich gelaten.</p>
<p><a class='sc' id='347' data-uid='dhp347'></a>Wie—verblind door zintuiglijk verlangen—<br>
In de stroom [van begeerte] valt,<br>
Is zoals een spin die in haar eigen web verstrikt raakt.<br>
De Wijzen echter, die het verlangen hebben doorgesneden,<br>
Laten alle lijden achter zich.</p>
<p><a class='sc' id='348' data-uid='dhp348'></a>Laat het verleden los.<br>
Laat de toekomst los.<br>
Laat het heden los.<br>
Wanneer je oversteekt naar de Andere Oever,<br>
—Met een volkomen bevrijde geest—<br>
Zul je nooit meer tot geboorte en ouderdom komen.</p>
<p><a class='sc' id='349' data-uid='dhp349'></a>Wie zijn gedachtenstroom niet kan stillen,<br>
En met een sterk zintuiglijk verlangen,<br>
Énkel plezierige dingen overpeinst,<br>
Ziet zijn verlangen steeds meer aangroeien:<br>
Dit maakt de ketens sterker.</p>
<p><a class='sc' id='350' data-uid='dhp350'></a>Wie zich verheugt in het stillen van zijn gedachtenstroom.<br>
Wie op het onaangename [het vergankelijke] mediteert.<br>
Wie altijd aandachtig is.<br>
Hij maakt een einde aan verlangen.<br>
Hij verbreekt Mara’s ketens.</p>
<p><a class='sc' id='351' data-uid='dhp351'></a>Wie de Perfectie bereikt heeft.<br>
Onbevreesd is.<br>
Zonder verlangen.<br>
Vrij van smet.<br>
Hij heeft de pijlen van het bestaan vernietigd.<br>
Dít is zijn laatste lichaam [vorm van bestaan].</p>
<p><a class='sc' id='352' data-uid='dhp352'></a>Hij is zonder verlangen en zonder hechting.<br>
Vaardig in de oorspronkelijke taal van de geschriften.<br>
Hij verstaat de woorden, teksten, de uitspraak en hun juiste plaats<br>
Hij beheerst hun correcte volgorde.<br>
Men noemt hem:<br>
'Een groot man, met grote wijsheid,<br>
Die zijn laatste leven leidt !’</p>
<p><a class='sc' id='353' data-uid='dhp353'></a>Ik heb alles overwonnen.<br>
Ik weet alles.<br>
Geen enkel verschijnsel kan me bezoedelen.<br>
Ik heb alles achter mij gelaten.<br>
Door de vernietiging van verlangen ben ik bevrijd.<br>
Ik ben zelf, volkomen alleen, tot volledig begrip gekomen.<br>
Wie moet ik als mijn leraar aanwijzen ?</p>
<p><a class='sc' id='354' data-uid='dhp354'></a>De gift van Dhamma overtreft alle andere giften.<br>
De smaak van Dhamma overtreft alle andere smaken.<br>
De vreugde van Dhamma overtreft alle andere vreugden.<br>
De vernietiging van verlangen overwint al het lijden.</p>
<p><a class='sc' id='355' data-uid='dhp355'></a>Rijkdom leidt tot de ondergang van de onwetende,<br>
Maar niet [tot de ondergang van] wie de Andere Oever zoekt.<br>
Door zijn verlangen naar rijkdom vernietigt de onwetende<br>
Niet enkel zichzelf maar ook de anderen.</p>
<p><a class='sc' id='356' data-uid='dhp356'></a>Akkers worden door onkruid overwoekerd.<br>
Deze mensheid wordt door zintuiglijk verlangen verteerd.<br>
Daarom brengen giften aan wie geen zintuiglijk verlangen kleeft<br>
Overvloedig vruchten voort.</p>
<p><a class='sc' id='357' data-uid='dhp357'></a>Akkers worden door onkruid overwoekerd.<br>
Deze mensheid wordt door haat verteerd.<br>
Daarom brengen giften aan wie geen kwaadwilligheid kleeft<br>
Overvloedig vruchten voort.</p>
<p><a class='sc' id='358' data-uid='dhp358'></a>Akkers worden door onkruid overwoekerd.<br>
Deze mensheid wordt door onwetendheid verteerd.<br>
Daarom brengen giften aan wie niet onwetend is<br>
Overvloedig vruchten voort.</p>
<p><a class='sc' id='359' data-uid='dhp359'></a>Akkers worden door onkruid overwoekerd.<br>
Deze mensheid wordt door lust verteerd.<br>
Daarom brengen giften aan hen die geen lust ontwikkelen<br>
Overvloedig vruchten voort.</p>
</blockquote>
<h2>De monnik</h2>
<blockquote class='gatha'>
<p><a class='sc' id='360' data-uid='dhp360'></a>Beheersing van het oog is goed.<br>
Beheersing van het oor is goed.<br>
Beheersing van de neus is goed.<br>
Beheersing van de tong is goed.</p>
<p><a class='sc' id='361' data-uid='dhp361'></a>Beheersing van het lichaam is goed.<br>
Beheersing van de spraak is goed.<br>
Beheersing van de gedachten is goed.<br>
Beheersing is altijd goed.<br>
De monnik die zich beheerst,<br>
Is bevrijd van alle lijden.</p>
<p><a class='sc' id='362' data-uid='dhp362'></a>Wie zijn handen volledig beheerst.<br>
Wie zijn voeten volledig beheerst.<br>
Wie zijn spraak volledig beheerst.<br>
— Wie volledig beheerst is.<br>
Wie innerlijke vreugde kent,<br>
Standvastig, alleen, en tevreden is:<br>
Zo iemand noemt men 'een monnik'.</p>
<p><a class='sc' id='363' data-uid='dhp363'></a>De monnik die zijn spraak volledig beheerst.<br>
En, niet verwaand, de heilige teksten reciteert.<br>
En zo de Dhamma met inzicht toelicht:<br>
Zijn woorden klinken zoet.</p>
<p><a class='sc' id='364' data-uid='dhp364'></a>De monnik die de Dhamma als zijn verblijfplaats beschouwt.<br>
Vreugde schept in de Dhamma.<br>
De Dhamma bestudeert.<br>
Zich de Dhamma voor de geest haalt:<br>
Zulke monnik zal de ware Dhamma nooit afvallen.</p>
<p><a class='sc' id='365' data-uid='dhp365'></a>Men moet niet minachten wat men zelf ontvangen heeft.<br>
Evenmin moet men de anderen benijden.<br>
Een monnik die anderen benijdt,<br>
Bereikt geen concentratie.</p>
<p><a class='sc' id='366' data-uid='dhp366'></a>De goden prijzen de monnik,<br>
Die een puur en actief leven leidt.<br>
En die niet minacht wat hij ontvangt,<br>
Ook al is dit weinig.</p>
<p><a class='sc' id='367' data-uid='dhp367'></a>Wie totaal onthecht is aan naam en vorm [nama-rupa],<br>
En niet treurt,<br>
Over wat in werkelijkheid niet bestaat,<br>
Wordt 'een monnik' genoemd !</p>
<p><a class='sc' id='368' data-uid='dhp368'></a>Een monnik die in liefdevolle vriendelijkheid verwijlt,<br>
En zijn vertrouwen stelt in de Dhamma,<br>
Zal het stillen van al het gevormde bereiken:<br>
De staat van innerlijke vrede.</p>
<p><a class='sc' id='369' data-uid='dhp369'></a>Loos deze boot, Monnik !<br>
Eenmaal geleegd, zal hij sneller varen.<br>
Met passie en haat vernietigd,<br>
Zul je nibbana bereiken.</p>
<p><a class='sc' id='370' data-uid='dhp370'></a>Verbreek vijf ketens [de lagere ketens].<br>
Geef vijf ketens op [de hogere ketens].<br>
En vooral: beoefen er verder vijf [de vijf deugden].<br>
Van de monnik die de vijf gehechtheden overwonnen heeft,<br>
Zegt men dat hij 'de stroom overgestoken' is !</p>
<p><a class='sc' id='371' data-uid='dhp371'></a>Mediteer, Monnik ! Wees niet achteloos.<br>
Laat je gedachten niet afdwalen naar zintuiglijk genot.<br>
Slik in je achteloosheid geen roodgloeiende metalen bal in.<br>
Om dan, inwendig verbrand, uit te roepen: 'Dit doet pijn !'</p>
<p><a class='sc' id='372' data-uid='dhp372'></a>Er is geen concentratie [jhana] voor wie geen inzicht [panna] heeft.<br>
Er is geen inzicht [panna] zonder concentratie [jhana].<br>
Wie zowel concentratie als inzicht bezit,<br>
Nadert nibbana.</p>
<p><a class='sc' id='373' data-uid='dhp373'></a>Een monnik, kalm van geest,<br>
Met een juist inzicht in de Dhamma,<br>
Die naar een eenzame plaats is gegaan,<br>
Ervaart bovenmenselijke vreugde.</p>
<p><a class='sc' id='374' data-uid='dhp374'></a>Telkens wanneer men—met juiste aandacht—<br>
Het ontstaan en het vergaan ziet van de khandhas<br>
Ervaart men vreugde en geluk.<br>
[Wie dit ervaart] ként het Doodloze.</p>
<p><a class='sc' id='375' data-uid='dhp375'></a>In deze wereld moet een wijze monnik<br>
Hiermee starten:<br>
Waakzaamheid over de zintuigen.<br>
Tevredenheid en volkomen beheersing,<br>
Overeenkomstig de Patimokkha,<br>
Omgang met deugdzame vrienden<br>
Die een zuiver leven leiden en niet lui zijn.</p>
<p><a class='sc' id='376' data-uid='dhp376'></a>Hij moet goed en vriendelijk zijn<br>
En zich heilzaam gedragen.<br>
Dan zal hij, vervuld van geluk,<br>
Een einde maken aan zijn lijden.</p>
<p><a class='sc' id='377' data-uid='dhp377'></a>Monniken, laat je hartstocht en haat los,<br>
Zoals de jasmijn<br>
Haar verwelkte bloemen<br>
Laat vallen.</p>
<p><a class='sc' id='378' data-uid='dhp378'></a>Vredig in lichaam.<br>
Vredig in spraak.<br>
De monnik die vredig is en goed geconcentreerd,<br>
Die de wereldse verleidingen heeft uitgebraakt,<br>
Wordt 'gestild' genoemd !</p>
<p><a class='sc' id='379' data-uid='dhp379'></a>Stimuleer jezelf.<br>
Onderzoek het zelf in jezelf.<br>
De monnik die zichzelf bewaakt<br>
En aandachtig is,<br>
Zal gelukkig leven.</p>
<p><a class='sc' id='380' data-uid='dhp380'></a>Werkelijk, ieder is zijn eigen beschermheer.<br>
Ieder is meester over zijn eigen toekomst.<br>
Beheers daarom volkomen jezelf,<br>
Zoals een koopman een goed getraind paard ment.</p>
<p><a class='sc' id='381' data-uid='dhp381'></a>De monnik die volkomen gelukkig is,<br>
En zijn vertrouwen compleet stelt in de Leer van de Boeddha,<br>
Zal het geluk bereiken<br>
Dat het stillen van alle geconditioneerde dingen<br>
Met zich brengt: de staat van vrede [nibbana].</p>
<p><a class='sc' id='382' data-uid='dhp382'></a>Zelfs een niet volleerde monnik<br>
Die zich inspant om de Leer van de Boeddha te beoefenen,<br>
Verlicht helder deze wereld.<br>
Zoals de maan die vanachter de wolken verschijnt.</p>
</blockquote>
<h2>De brahmaan</h2>
<blockquote class='gatha'>
<p><a class='sc' id='383' data-uid='dhp383'></a>Span je in en verbreek de stroom [van begeerte].<br>
Verdrijf de zintuiglijke verlangens, brahmaan !<br>
Wanneer je het uiteenvallen van alle geconditioneerde dingen begrijpt,<br>
Dan zal je het ongemanifesteerde kennen.</p>
<p><a class='sc' id='384' data-uid='dhp384'></a>Wanneer een brahmaan door concentratie en inzicht<br>
De andere oever bereikt,<br>
Dan verbreekt die wijze man<br>
Al zijn ketens.</p>
<p><a class='sc' id='385' data-uid='dhp385'></a>Wie zonder angst is en ongehecht [aan deze wereld].<br>
Voor wie noch deze oever, noch de andere oever bestaat.<br>
Voor wie beide oevers niet bestaan:<br>
Zo iemand noem ik 'een Brahmaan'.</p>
<p><a class='sc' id='386' data-uid='dhp386'></a>Wie, gezeten in meditatie,<br>
Vrij van smet,<br>
Vrij van bezoedeling,<br>
Gedaan heeft wat gedaan moest worden.<br>
Wie het hoogste doel heeft bereikt:<br>
Zo iemand noem ik 'een Brahmaan'.</p>
<p><a class='sc' id='387' data-uid='dhp387'></a>De zon straalt overdag.<br>
De maan schijnt ’s nachts.<br>
De krijger pronkt in zijn wapenuitrusting.<br>
De brahmaan onderscheidt zich wanneer hij mediteert.<br>
Maar de Boeddha straalt met pracht en praal<br>
Dag en nacht.</p>
<p><a class='sc' id='388' data-uid='dhp388'></a>Omdat hij het kwade uitbant,<br>
Noemt men hem 'een Brahmaan !'<br>
Omdat hij vredig leeft,<br>
Noemt men hem 'een asceet !'<br>
Omdat hij zijn onzuiverheden heeft uitgedreven<br>
Wordt hij 'een thuisloze' genoemd !</p>
<p><a class='sc' id='389' data-uid='dhp389'></a>Men moet een brahmaan niet aanvallen.<br>
En een brahmaan moet niet boos worden op wie hem aanvalt.<br>
Wie een brahmaan slaat moet zich schamen.<br>
Maar de brahmaan die zich hierover boos maakt, des te meer.</p>
<p><a class='sc' id='390' data-uid='dhp390'></a>Voor een brahmaan is er niets beter<br>
Dan zijn gedachten weg te houden van de dingen waarvan hij houdt.<br>
Telkens wanneer hij niet toegeeft<br>
Aan de gedachte om anderen kwaad te doen,<br>
Wordt het lijden meer en meer gestild.</p>
<p><a class='sc' id='391' data-uid='dhp391'></a>Wie geen slechte daden begaat<br>
Met het lichaam,<br>
Met woorden,<br>
En met gedachten.<br>
Wie zich volkomen beheerst in deze drie domeinen,<br>
Hem noem ik 'een Brahmaan'.</p>
<p><a class='sc' id='392' data-uid='dhp392'></a>[De persoon] Door wie men de Dhamma heeft leren kennen,<br>
Zoals onderwezen door de Volledig Ontwaakte,<br>
Dient men respectvol eer te betuigen,<br>
[Op dezelfde manier] als een [orthodoxe] brahmaan<br>
Het offervuur vereert.</p>
<p><a class='sc' id='393' data-uid='dhp393'></a>Noch door samengeklit haar,<br>
Noch door afstamming,<br>
Noch door geboorte [kaste] wordt men brahmaan.<br>
Zuiver is hij in wie waarheid en Dhamma is.<br>
Dát is 'een Brahmaan'.</p>
<p><a class='sc' id='394' data-uid='dhp394'></a>'Domoor !'<br>
Wat is het nut van samengeklit haar ?<br>
Wat is het nut van een gewaad gemaakt uit antilopenhuid ?<br>
Binnenin ben je ondoordringbaar als de jungle [vol bezoedeling].<br>
Je maakt uitsluitend jouw buitenkant toonbaar.</p>
<p><a class='sc' id='395' data-uid='dhp395'></a>Een man, gekleed in lompen,<br>
Mager—het hele lichaam met dikke aders overdekt,<br>
Die in afzondering in het bos leeft en daar mediteert:<br>
Dát noem ik 'een Brahmaan'.</p>
<p><a class='sc' id='396' data-uid='dhp396'></a>❜Ik noem niet iemand een brahmaan,<br>
Die geboren [kaste] is uit de schoot van een [brahmaanse] moeder.<br>
Wie nog iets bezit [i.c. hooghartigheid, arrogantie],<br>
Is slechts een praatjesmaker ['bhovadin'].<br>
Maar wie niets meer bezit, en zich nergens aan hecht:<br>
Dát noem ik 'een Brahmaan'.</p>
<p><a class='sc' id='397' data-uid='dhp397'></a>Wie alle ketens doorbroken heeft,<br>
En hier helemaal niet trots op is.<br>
Wie alle gehechtheid overwonnen heeft en alles losgelaten:<br>
Dát noem ik 'een Brahmaan'.</p>
<p><a class='sc' id='398' data-uid='dhp398'></a>Wie de riem [van kwaadwilligheid];<br>
De teugel [van begeerte];<br>
Het tuig [van latente neigingen];<br>
Het hoofdstel [van verkeerde opvattingen] doorgesneden heeft.<br>
De dissel [de obstakels] verwijderd heeft,<br>
En ontwaakt is:<br>
Dát noem ik 'een Brahmaan'.</p>
<p><a class='sc' id='399' data-uid='dhp399'></a>Wie beledigingen, slagen en gevangenneming<br>
Verdraagt zonder boos te worden.<br>
Wiens geduld zijn grootste kracht is:<br>
Dát noem ik 'een Brahmaan'.</p>
<p><a class='sc' id='400' data-uid='dhp400'></a>Wie zonder boosheid is;<br>
Wie devoot en deugdzaam is;<br>
Niet arrogant en beheerst;<br>
Zijn laatste lichaam draagt:<br>
Dát noem ik 'een Brahmaan'.</p>
<p><a class='sc' id='401' data-uid='dhp401'></a>Als water op een lotusblad,<br>
Als een mosterdzaadje op de punt van een pijl,<br>
Wie zich niet bevuilt aan zintuiglijk genot:<br>
Dát noem ik 'een Brahmaan'.</p>
<p><a class='sc' id='402' data-uid='dhp402'></a>Wie hier [in deze wereld],<br>
Het lijden volkomen begrijpt<br>
En hieraan een einde maakt<br>
Door de vernietiging van het zelf.<br>
Wie de last heeft neergelegd en alles losgelaten:<br>
Dát noem ik 'een Brahmaan'.</p>
<p><a class='sc' id='403' data-uid='dhp403'></a>Wie begiftigd is met diep inzicht en wijs is;<br>
Wie wéét wat het pad is en wat niet het pad is,<br>
Heeft het hoogste [spiritueel] doel bereikt:<br>
Dát noem ik 'een Brahmaan'.</p>
<p><a class='sc' id='404' data-uid='dhp404'></a>Wie niet omgaat met leken of thuislozen<br>
Of met beide.<br>
Wie thuisloos rondtrekt.<br>
Wie weinig behoeften heeft:<br>
Dát noem ik 'een Brahmaan'.</p>
<p><a class='sc' id='405' data-uid='dhp405'></a>Wie geen geweld gebruikt tegen levende wezens.<br>
Noch tegen de angstigen.<br>
Noch tegen de sterken.<br>
Wie niet doodt,<br>
Noch anderen daartoe aanzet.<br>
Dát noem ik 'een Brahmaan'.</p>
<p><a class='sc' id='406' data-uid='dhp406'></a>Wie verdraagzaam is onder de onverdraagzamen.<br>
Vredig onder de geweldenaars.<br>
Onthecht onder zij die hechten.<br>
Dát noem ik 'een Brahmaan'.</p>
<p><a class='sc' id='407' data-uid='dhp407'></a>Wie hartstocht, haat, trots,<br>
En huichelarij loslaat,<br>
Zoals een mosterdzaadje<br>
Van een pijlpunt [valt]:<br>
Dát noem ik 'een Brahmaan'.</p>
<p><a class='sc' id='408' data-uid='dhp408'></a>Wie vriendelijke, ware en leerzame<br>
Woorden zegt die niemand kwetsen:<br>
Dát noem ik 'een Brahmaan'.</p>
<p><a class='sc' id='409' data-uid='dhp409'></a>Wie hier in deze wereld<br>
Niets neemt wat niet gegeven is—<br>
Hetzij lang of kort.<br>
Hetzij groot of klein.<br>
Hetzij mooi of lelijk:<br>
Dát noem ik 'een Brahmaan'.</p>
<p><a class='sc' id='410' data-uid='dhp410'></a>Wie zonder verlangen is<br>
—In deze wereld of in de volgende.<br>
Wie thuisloos is en volkomen onthecht:<br>
Dát noem ik 'een Brahmaan'.</p>
<p><a class='sc' id='411' data-uid='dhp411'></a>Wie vrij is van gehechtheid.<br>
En—door inzicht—vrij van twijfel.<br>
Wie gevestigd is in het Doodloze:<br>
Dát noem ik 'een Brahmaan'.</p>
<p><a class='sc' id='412' data-uid='dhp412'></a>Wie [in deze wereld] alle gehechtheid overwonnen heeft<br>
—Zowel voor verdienstelijke als voor slechte daden<br>
Als voor beide—<br>
Wie zonder verdriet is, vrij van smet, en zuiver:<br>
Dát noem ik 'een Brahmaan'.</p>
<p><a class='sc' id='413' data-uid='dhp413'></a>Wie is als de maan:<br>
—Vlekkeloos, zuiver, klaar en onverstoorbaar.<br>
In wie vreugde over bestaan<br>
Volkomen vernietigd is:<br>
Dát noem ik 'een Brahmaan'.</p>
<p><a class='sc' id='414' data-uid='dhp414'></a>Wie voorbij deze moeilijke weg [zonder exit] is gegaan.<br>
—Wie aan onwetendheid voorbij is gegaan.<br>
Wie is overgestoken—naar de Andere Oever is gegaan.<br>
Als yogi, vrij van verlangen en vrij van twijfel,<br>
Zonder hechting, bevrijd:<br>
Dát noem ik 'een Brahmaan'.</p>
<p><a class='sc' id='415' data-uid='dhp415'></a>Wie hier [in deze wereld] zintuiglijk genot heeft losgelaten<br>
En thuisloos rondzwerft.<br>
Wie het ontstaan [het 'worden’] van zintuiglijk genot vernietigd heeft:<br>
Dát noem ik 'een Brahmaan'.</p>
<p><a class='sc' id='416' data-uid='dhp416'></a>Wie hier [in deze wereld] verlangen heeft losgelaten,<br>
En thuisloos rondzwerft.<br>
Wie het ontstaan [het 'worden’] van verlangen vernietigd heeft:<br>
Dát noem ik 'een Brahmaan'.</p>
<p><a class='sc' id='417' data-uid='dhp417'></a>Wie alle menselijke bindingen heeft losgelaten.<br>
Wie ontsnapt is aan goddelijke bindingen.<br>
Wie zich vrijgemaakt heeft van alle bindingen:<br>
Dát noem ik 'een Brahmaan'.</p>
<p><a class='sc' id='418' data-uid='dhp418'></a>Wie genoegen en aversie heeft losgelaten.<br>
Wie koel geworden is,<br>
Vrij van hechting.<br>
Een held die de hele wereld veroverd heeft:<br>
Dát noem ik 'een Brahmaan'.</p>
<p><a class='sc' id='419' data-uid='dhp419'></a>Wie het vergaan en ontstaan van levende wezens<br>
Compleet begrijpt.<br>
Wie onthecht is.<br>
Gelukkig is.<br>
Ontwaakt is:<br>
Dát noem ik 'een Brahmaan'.</p>
<p><a class='sc' id='420' data-uid='dhp420'></a>Wiens bestemming niet bekend is<br>
Bij devas, halfgoden, en mensen;<br>
Wiens mentale bezoedelingen vernietigd zijn<br>
En een arahant is:<br>
Dát noem ik 'een Brahmaan'.</p>
<p><a class='sc' id='421' data-uid='dhp421'></a>Voor wie er niets bestaat:<br>
Niet in het verleden, noch in het heden, noch in de toekomst.<br>
Wie aan niets gehecht is, wie niets bezit:<br>
Dát noem ik 'een Brahmaan'.</p>
<p><a class='sc' id='422' data-uid='dhp422'></a>Wie sterk is [als een stier].<br>
Edel.<br>
Een held.<br>
Een groot Ziener.<br>
Een overwinnaar.<br>
Vrij van verlangen.<br>
Met volkomen inzicht in de Dhamma.<br>
Ontwaakt.<br>
Dát noem ik 'een Brahmaan'.</p>
<p><a class='sc' id='423' data-uid='dhp423'></a>Wie zijn vorige levens begrijpt,<br>
Wie hemel en hel ziet,<br>
En zo het einde van geboorte bereikt heeft.<br>
Wie volkomen inzicht heeft verworven,<br>
Is een Wijze die alles heeft volbracht wat volbracht moet worden:<br>
Dát noem ik 'een Brahmaan'.</p>
</blockquote>
<footer>
<p>Vertaald uit het Pali door <span class='author'>Guy Eugène Dubois</span></p>
<p>Het boek <cite class='book' translate='no'>DHAMMAPADA—Het Pad van Waarheid</cite> is verkrijgbaar voor download op <a href='http://samita.be/nl/media/books/'>http://samita.be/nl/media/books/</a> of kan tegen kostprijs worden aangevraagd</p>
<p>Dit boek bevat ook commentaren en uitleg.</p>
<p>Prepared for SuttaCentral by <span class='editor'>Venerable Vimala</span>.</p>
</footer>
</article>
</body>
</html>
